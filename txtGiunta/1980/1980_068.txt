Disciplina dell'utilizzazione del patrimonio della contabilità e
dei contratti delle Unità sanitarie locali.

Il Consiglio Regionale ha approvato il 17-4-1980
Il Commissario del Governo ha apposto il visto il 21-5-1980
Il Presidente  della Giunta  Regionale promulga la seguente legge
regionale:

ARTICOLO 1
(Oggetto della legge)

La presente  legge disciplina l'autonomia patrimoniale, contabile
e contrattuale  delle Unità  Sanitarie Locali  (UUSSLL) operanti
nel territorio  toscano, nel  rispetto dei  principi fondamentali
posti dalla  L. 23 dicembre 1978, n. 833, ed in rispondenza della
LR 19 dicembre 1979, n. 63.

In particolare,  la disciplina  amministrativo -  contabile delle
gestioni  è   svolta  in   corrispondenza  ai   principi   della
contabilità pubblica previsti dalla vigente legislazione statale
e della Regione Toscana.

Agli effetti  della presente  legge, con  l'espressione  "Comuni,
singoli o  associati, o  Comunità Montane" si fa riferimento, ai
sensi della LR 17 agosto 1979, n. 37:

a) alle  Associazioni intercomunali di cui all'art. 2 della legge
   regionale citata,  per le UUSSLL contrassegnate, nell'allegato
   A di essa, con i numeri da 1 a 3, da 5 a 9, da 11 a 25 e da 27
   a 32;
b) alle  Comunità MONTANE,  PER LE  UUSSLL  contrassegnate,  nel
   detto allegato A, con il numero 4 e 26;
c) al    Comune  di    Firenze,  per  le  UUSSLL  contrassegnate,
   nell'allegato B  della legge  regionale stessa, con le lettere
   A), b), C), D) ed E);
d) alle  Associazioni di  Comuni di  cui all'art.  11 della legge
   regionale detta, per le UUSSLL contrassegnate, nell'allegato B
   stesso, con le lettere F), G) ed H).

TITOLO I
UTILIZZAZIONE DEL PATRIMONIO

SEZIONE I
REGIME

ARTICOLO 2
(Beni di utilizzazione delle UUSSLL)

Agli effetti  della erogazione  dei servizi  sanitari di relativa
spettanza, le  UUSSLL utilizzano  i beni  mobili e  immobili loro
attribuiti ai sensi degli artt. 3, secondo comma e 17.

I beni  attribuiti alla  sfera di  utilizzazione della  USL fanno
parte del  patrimonio del  Comune, ricompreso  nella Associazione
Intercomunale o  nella Comunità  Montana  cui  fa  capo  la  USL
medesima, quale  è determinato  ai sensi degli artt. 3, secondo,
terzo e quarto comma e 14, primo e secondo comma.

Per le  UUSSLL relative  al Comune  di Firenze,  i beni  medesimi
fanno parte del patrimonio di quest'ultimo.

I beni  di cui  al comma  precedente fanno  parte del  patrimonio
comunale con vincolo di destinazione alla USL cui sono attribuiti
ed il  vincolo specifica  la destinazione  economico - gestionale
del  bene   dell'ambito   dell'articolazione   organizzativa   di
assegnazione dell'USL.

Nel caso  di utilizzazione  di un  bene attribuito  ad altra USL,
l'assegnazione del  bene medesimo  alla USL  che lo  utilizza non
comporta  variazioni   nella  imputazione  patrimoniale  e  nella
attribuzione di  esso ai  sensi dei  commi precedenti,  salvo che
l'assegnazione stessa non assuma carattere di definitività.

I  Sindaci,  nell'esercizio  delle  loro  funzioni  di  autorità
sanitaria locale,  utilizzano i beni attribuiti alla USL, facente
capo alla  Associazione Intercomunale  o alla  Comunità  Montana
della  quale   fa  parte  il  relativo  Comune,  nelle  forme  di
autonomia, che consentano il loro impiego diretto, previste dalla
legge  regionale   sull'organizzazione   delle   UUSSLL   e   dai
regolamenti interni  di esse;  e, quello di Firenze, parimenti, i
beni attribuiti  alle o  a taluna  delle UUSSLL  facenti capo  al
Comune medesimo.

Ove  i  Comuni  dovessero  disporre  l'imputazione  dei  beni  di
attribuzione  delle   UUSSLL  al   patrimonio   dell'Associazione
Intercomunale o  della Comunità  Montana nella  quale  i  Comuni
stessi sono ricompresi in base alla LR 37/79, sono tenuti fermi i
principi di  cui ai commi precedenti, nonchè la disciplina degli
articoli seguenti  del  presente  titolo,  intendendosi  in  essa
sostituiti ai  Comuni le  relative Associazioni  Intercomunali  o
Comunità Montane.

ARTICOLO 3
(Acquisizione)

Salvo quanto  previsto alla  Sezione II  del presente  Titolo  in
ordine al  patrimonio di  prima dotazione,  alla acquisizione dei
beni mobili  comprese le  attrezzature, provvedono  le UUSSLL  in
rispondenza alle  indicazioni del Piano Sanitario Regionale (PSR)
e dei  programmi pluriennali  di cui  all'art.  12,  nelle  forme
contrattuali di  cui al  Titolo III,  fermi gli  atti previsti da
disposizioni di  legge, statali o regionali, che possono comunque
riguardare le UUSSLL stesse.

Gli atti  di acquisizione a norma del comma precedente producono,
contestualmente,  la   attribuzione  dei   beni  alla   sfera  di
utilizzazione della  USL che provvede in ordine agli atti stessi,
e la imputazione di essi al patrimonio comunale.

L'imputazione dei  beni medesimi avviene al patrimonio del Comune
nel cui  territorio si  trova l'immobile,  il presidio o servizio
sanitario, ospedaliero  o extraospedaliero,  l'unità operativa o
la sede del presidio o servizio multizonale cui il bene mobile è
assegnato.

Fanno  eccezione   i  beni  di  consumo,  che  sono  imputati  al
patrimonio del Comune dove ha sede l'USL.

L'assegnazione dei  beni mobili  agli effetti  del  terzo  comma,
avviene con  lo stesso  atto che  produce l'attribuzione del bene
alla USL ai sensi del secondo comma, o con atto separato adottato
contestualmente  ad   esso.  Essa  è  fatta  alle  articolazioni
funzionali competenti.

Gli atti  di  acquisizione  dei  beni,  agli  effetti  dei  commi
precedenti, sono  adottati dal  Comitato di gestione della USL E'
fatto salva  la competenza  dell'Assemblea, in ordine ai beni per
la cui  acquisizione è  competente il Consiglio comunale secondo
l'ordinamento vigente,  ove in  ordine ad  essi non  si  disponga
comunque negli strumenti di programmazione di cui al primo comma.
Tali atti,  in ogni  caso, sono  sottoscritti dal  Presidente del
Comitato di  gestione o  suo delegato.  Resta  ferma  l'eventuale
competenza degli  Uffici alla  adozione e/o  alla  sottoscrizione
degli atti stessi, secondo la legge regionale sull'organizzazione
delle UUSSLL ed i regolamenti interni di esse.

Dell'adozione dell'atto  di acquisizione  il Comune competente è
tempestivamente informato,  mediante trasmissione  della relativa
delibera esecutiva  ai sensi  di legge.  Parimenti, è  trasmesso
l'atto medesimo sottoscritto.

Alla acquisizione  dei beni  immobili provvede  il Comune nel cui
territorio il  bene si trova, su richiesta della USL facente capo
all'Associazione Intercomunale o alle Comunità Montane di cui il
Comune fa  parte e, per il Comune di Firenze, su richiesta di una
delle UUSSLL facenti capo allo stesso. Alla richiesta provvede il
Comitato  di   gestione,  in   rispondenza  agli   strumenti   di
programmazione di  cui al  primo comma, fatta salva la competenza
dell'Assemblea ai  sensi  del  sesto  comma.  Ove  l'acquisizione
riguardi beni immobili ubicati fuori del territorio delle UUSSLL,
alla  acquisizione medesima provvede il Comune nel cui territorio
ha  sede la  USL  stessa,  su  richiesta  di  questa  secondo  la
disciplina che precede.

Gli atti  di acquisizione a norma del comma precedente producono,
contestualmente, la imputazione dei beni al patrimonio del Comune
che provvede  in ordine  agli atti  stessi, e  la attribuzione di
essi  alla   sfera  di  utilizzazione  della  USL  per  la  quale
l'acquisizione ha  luogo. Dell'adozione dell'atto di acquisizione
l'USL   competente   è   tempestivamente   informata,   mediante
trasmissione della relativa delibera esecutiva ai sensi di legge;
parimenti, è  trasmesso l'atto  medesimo sottoscritto, completo,
oltre che  della registrazione,  della trascrizione  dei beni. Il
Comitato di  gestione della  USL provvede  conseguentemente  alla
assegnazione del bene all'articolazione funzionale competente.

ARTICOLO 4
(Svincolo della destinazione)

Lo svincolo  di destinazione  dei beni  è disposto soltanto agli
effetti del  reimpiego, alienazione  o trasformazione di essi, di
cui alla disciplina dell'articolo seguente.

Esso è  adottato dal Comune del cui patrimonio il bene fa parte,
su richiesta  della USL  alla cui  sfera di utilizzazione il bene
stesso è  attribuito ai  sensi dell'art.  2 primo  comma.  Sulla
richiesta di  svincolo, avanzata  dal Comitato  di gestione della
USL, il  Comune provvede  entro trenta  giorni;   trascorso  tale
termine, lo svincolo si intende accordato.

All'inizio di  ogni anno,  i  Comuni  adottano  una  delibera  di
svincolo generalizzato  in ordine ai beni, facenti parte del loro
patrimonio, il  cui reimpiego,  alienazione o  trasformazione non
consente la procedura specifica di svincolo. I beni medesimi sono
specificati con delibera della Giunta regionale, adottata secondo
le indicazioni del PSR.

In caso  di svincolo  agli effetti della alienazione del bene, il
Comune può  disporre il mantenimento del bene stesso nel proprio
patrimonio,   salva   la   regolamentazione   finanziaria   della
operazione con  la USL,  la quale  rinuncia conseguentemente alla
alienazione, sempre che la regolamentazione medesima non sia più
sfavorevole alla USL del ricorso alla alienazione.

Parimenti, la USL rinuncia alla alienazione a terzi, ove pervenga
richiesta di  acquisizione da parte degli altri Comuni ricompresi
nella stessa  Associazione  Intercomunale  o  Comunità  Montana,
della Provincia,  della Regione.  A tali effetti, la USL medesima
fa pervenire  a detti Enti lettera di manifestazione dell'interno
ad  alienare.   Resta  ferma   la  condizione  di  cui  al  comma
precedente, per  quanto attiene alla regolamentazione finanziaria
dell'operazione.

Il procedimento  di  svincolo  di  cui  ai  commi  precedenti  è
attivato, altresì,  in caso  di assegnazione definitiva del bene
ad altra USL ai sensi dell'art. 2, quarto comma.

ARTICOLO 5
(Reimpiego, alienazione e trasformazione)

Le UUSSLL  dispongono in  ordine al  reimpiego dei  beni  in  una
funzione  economico   -   gestionale   diversa   da   quella   di
assegnazione, nella  stessa o  in altra  USL ove il reimpiego sia
dettato dallo stato di funzionalità del bene in rispondenza alle
necessità  generali   dei  servizi,   ed  in  ordine  alla  loro
alienazione o  trasformazione, ove  queste siano  necessitate,  o
comunque finalizzate  alla realizzazione o all'ammodernamento dei
presidi sanitari  della USL cui il bene è attribuito, o anche di
altra USL.

I  programmi   pluriennali  di   cui  all'art.   12   contengono,
relativamente al  reimpiego,  alienazione  o  trasformazione  dei
beni, previsioni  specificative del  loro nuovo  impiego, o delle
opere di  realizzazione o  ammodernamento  nelle  quali  sono  da
reinvestire   i    capitali   ricavati    dalla   alienazione   o
trasformazione di essi.

Dette previsioni  sono adottate  dalle UUSSLL  nel rispetto delle
indicazioni contenute  in  proposito  nel  PSR,  che  disciplina,
altresì, le  procedure di  raccordo con  gli organi regionali, e
quelle  del   concerto  con   le   altre   UUSSLL   eventualmente
interessate. Resta  ferma la previa delibera di parere favorevole
del Consiglio  regionale in  ordine ai  beni  il  cui  reimpiego,
alienazione o  trasformazione non sia comunque previsto nei detti
strumenti di programmazione.

Il  Comitato   di  gestione  della  USL  delibera  il  reimpiego,
l'alienazione o  la trasformazione  del bene,  e  la  conseguente
richiesta di  svincolo  ai  sensi  dell'articolo  precedente,  in
rispondenza alle  previsioni degli  strumenti di programmazione e
nel rispetto delle procedure di cui ai precedenti commi. E' fatta
salva la  competenza dell'Assemblea,  ove gli strumenti detti non
dispongano comunque  nella materia.  Restano ferme  le  eventuali
competenze degli uffici ai sensi dell'art. 3, sesto comma.

Fanno eccezione alla disciplina di cui ai commi precedenti i beni
immobili,  alla  cui  alienazione  provvede  il  Comune  del  cui
patrimonio il  bene fa  parte, su  richiesta della  USL alla  cui
sfera di  utilizzazione il  bene  medesimo  è  attribuito.  Alla
richiesta di  alienazione  e  conseguente  svincolo  provvede  il
Comitato  di   gestione  in  rispondenza  alle  previsioni  degli
strumenti di programmazione e nel rispetto delle procedure di cui
al  primo   e  secondo   comma,   fatta   salva   la   competenza
dell'Assemblea ai sensi del comma precedente.

ARTICOLO 6
(Gestione. Beni da reddito)

Alla gestione  dei beni  loro attribuiti  le UUSSLL provvedono in
rispondenza ai relativi regolamenti interni, che fissano norme in
punto di competenza, impiego e garanzia.

La gestione  territoriale dei  beni,  che  comporti  assegnazione
temporanea di  essi ad  USL diversa  da quella  cui  il  bene  è
attribuito, e salvo quanto previsto all'ultimo comma dell'art. 4,
avviene sulla  base delle  indicazioni contenute nel PSR e previe
intese con le UUSSLL interessate.

La gestione  dei beni  che, per  destinazione  originaria  o  per
trasformazione, sono  assegnati solo  indirettamente  ai  servizi
sanitari  di spettanza delle UUSSLL, è  affidata al  Comune, del
cui patrimonio il bene fa parte, che vi provvede in forma diretta
o indiretta.

I redditi o proventi, derivanti dalla gestione dei beni di cui al
comma precedente,  sono versati  al Fondo  sanitario regionale  e
destinati ad  opere di  realizzazione  o  di  ammodernamento  dei
presidi sanitari della USL cui il bene è attribuito.

La gestione  dei beni  da parte  dei Comuni comporta, a carico di
essi, oltre  che la  specifica inventariazione, l'amministrazione
dei beni  stessi per  quanto attiene alla lett. a) del successivo
articolo.

E' fatto  salvo che  il PSR,  oltre che  in ordine  alle garanzie
della  relativa   gestione,  può  disporre  l'imputazione  della
gestione  stessa  dei  beni  di  cui  al  comma  precedente  alla
Associazione Intercomunale  o alla  Comunità Montana  di cui  fa
parte il  Comune affidatario  o alla  stessa USL  cui il  bene è
attribuito,  nonchè  la  destinazione  dei  relativi  redditi  o
proventi  ad  UUSSLL  diverse da  quella di attribuzione del bene
stesso.

ARTICOLO 7
(Amministrazione)

L'amministrazione dei  beni  attribuiti  alle  UUSSLL,  oltre  la
inventariazione, la  contabilità di magazzino e quella dei costi
a norma degli articoli seguenti, concerne a carico di esse:

a) la manutenzione ordinaria e straordinaria dei beni, nonchè la
   realizzazione delle  opere e  dei servizi finalizzati comunque
   alla migliore utilizzazione di essi;
b) gli  atti di  disposizione ordinaria  dei beni, fatto salvo il
   regime di cui ai precedenti artt. 3, 4 e 5.

Agli  adempimenti   previsti  alle   lett.  a)  e  b)  del  comma
precedente, si  provvede secondo  le norme  procedurali di cui al
Tit. III  della presente  legge e  le indicazioni  del  programma
pluriennale di cui al successivo art. 12.

All'attività di  amministrazione,  di  cui  al  presente  ed  ai
successivi articoli,  si  provvede  sulla  base  del  riparto  di
competenze di  cui alla legge regionale sull'organizzazione delle
UUSSLL ed ai regolamenti interni di esse.

ARTICOLO 8
(Inventariazione)

Le UUSSLL  provvedono alla  tenuta di  due distinti inventari dei
beni loro attribuiti, l'uno relativo ai beni immobili, l'altro ai
beni mobili.

Agli effetti della inventariazione di cui al comma precedente:

a) sono esclusi dalla stessa i beni di consumo;
b) sono assimilati ai beni immobili le opere d'arte facenti parte
   integrante degli  stessi, ed  ai beni  mobili le  attrezzature
   sanitarie e tecniche ancorchè connesse in modo stabile a beni
   immobili;
c) i beni mobili sono classificati in maniera da tenere distinti:
   1) il  mobilio per  uso sanitario da quelle per uso d'ufficio;
   2) le  attrezzature, gli apparecchi e strumenti sanitari dalle
   attrezzature e  macchinari tecnici  ed economici e da macchine
   per ufficio ed automezzi;  3) i libri, riviste e pubblicazioni
   scientifiche  dalle  altre  variamente  attinenti  la  materia
   sanitaria, comunque in dotazione a biblioteche delle UUSSLL.

Gli inventari  riportano  in  ordine,  rispettivamente,  ai  beni
immobili ed ai beni mobili:

1. numero progressivo e data di carico;
2. denominazione, descrizione e caratteristiche;
3. estensione,  per i  beni immobili;   e  quantità, per  i beni
   mobili;
4. ubicazione ed altri dati catastali relativi ai beni immobili;
5. servitù, pesi ed oneri di cui il bene immobile è gravato;
6. valore  iniziale, intendendosi  per tale il prezzo di acquisto
   aggiunti  gli  oneri  di  diretta  imputazione,  ed  eventuali
   successivi variazioni;
7. titolo  di provenienza,  tenendo  distinti  i  beni  di  prima
   dotazione da quelli acquisiti ex novo;
8. Comune  proprietario e  relativo vincolo  di destinazione  del
   bene;
9. destinazione  economico - funzionale del bene ed articolazione
   organizzativa di assegnazione che l'ha preso in carico.

Gli inventari  medesimi sono predisposti sulla base dei documenti
costituenti titolo per l'attribuzione dei beni alla USL.

Ai sensi degli artt. 3, secondo e nono comma e 17, e riportano le
vicende relative  ad essi  conseguenti l'applicazione degli artt.
4, 5  e 19, nonchè ogni altro utile dato agli effetti gestionali
ed amministrativi del bene stesso.

Le  procedure  di  iscrizione  e  cancellazione  negli  inventari
costituiscono oggetto di regolamentazione interna delle UUSSLL.

Gli inventari  delle  UUSSLL  sono  tenuti  in  rispondenza  alla
inventariazione alla  quale, secondo  l'ordinamento vigente ed in
rispondenza agli  artt. 3  e 17,  provvedono  i  Comuni  del  cui
patrimonio i beni fanno parte.

ARTICOLO 9
(Contabilità di magazzino)

I beni  di consumo costituiscono oggetto di apposita contabilità
di magazzino,  che pone in evidenza il movimento di essi mediante
scritture funzionanti a carico e scarico.

La contabilità  medesima è  tenuta al  fine  di  realizzare  il
controllo dei  movimenti di entrata e di uscita, il controllo dei
livelli delle  scorte, la  rilevazione dei  consumi delle singole
articolazioni organizzative.

Le UUSSLL  provvedono al riguardo sulla base dei criteri generali
fissati, in  rispondenza alle  indicazioni del  PSR, con delibera
della  Giunta   regionale,  che  specifica  i  beni  medesimi  da
contabilizzare,  la   codifica  di   essi,  ed  elementi  per  la
valorizzazione dei consumi e per l'adozione di procedure idonee.

ARTICOLO 10
(Contabilità dei costi)

Le UUSSLL  provvedono, altresì,  alla tenuta  della contabilità
dei costi.

Le UUSSLL  provvedono, altresì,  alla tenuta  della contabilità
dei costi.

Essa ha  per oggetto  la rilevazione  dei costi imputabili in via
diretta alle  singole articolazioni  organizzative si  propone di
fornire, oltrechè  i dati  necessari per  la predisposizione dei
documenti previsionali  di bilancio  e dei documenti dimostrativi
dei  costi  dei  servizi  relativi  al  conto  consuntivo,  utili
elementi  per   l'amministrazione  e   la  gestione  economico  -
funzionale dei  beni e  per l'attività  di disposizione attiva e
passiva di essi.

A tali  effetti,  la  contabilità  dei  costi  utilizza  i  dati
derivanti dal  movimento dei beni dedotto dall'inventario e dalla
contabilità di magazzino.

Il PSR  che pone  indicazioni al  riguardo, fissa  i  termini  di
gradualità  con   cui  deve   provvedersi  alla   tenuta   della
contabilità   dei    costi,   specificando    le   articolazioni
organizzative per le quali essa è obbligatoriamente attivata. La
Giunta regionale  fissa,  con  delibera,  conseguenti  criteri  e
procedure.

ARTICOLO 11
(Consegnatari responsabili)

I beni  attribuiti  alle  UUSSLL  sono  affidati  a  consegnatari
responsabili  mediante  apposito  verbale  di  consegna  da  essi
sottoscritto.

Le UUSSLL  determinano, con norme regolamentari, l'individuazione
dei consegnatari responsabili, la configurazione di eventuali sub
- consegnatari  in rispondenza alla struttura organizzativa della
USL, le  loro attribuzioni  e garanzie,  i registri  che  debbono
tenere e gli eventuali controlli.

ARTICOLO 12
(Programmazione e regolamentazione interna)

L'Assemblea della  USL, su  proposta del  Comitato  di  gestione,
adotta,  in  rispondenza  alle  indicazioni  del  PSR,  programmi
pluriennali di  utilizzazione del patrimonio volti ad assicurare,
in ordine  alla gestione,  alla amministrazione ed alla attività
di disposizione  attiva  e  passiva  dei  beni,  con  particolare
riferimento alle specifiche previsioni di cui ai precedenti artt.
3, primo  e quinto comma, 5, secondo comma e 7, secondo comma, la
corrispondenza tra  costi dei  beni stessi e benefici dei servizi
di spettanza delle UUSSLL.

A tali  effetti, le UUSSLL si avvalgono dei dati statistici e dei
servizi  di  informatica  apprestati,  nel  quadro  del  Servizio
Sanitario nazionale (SSN), dallo Stato e dalla Regione.

Le UUSSLL  provvedono altresì,  in ordine  ai beni  stessi, alla
attività regolamentare  interna di  cui all'art.  14,  lett.  h)
della LR 63/79, con particolare riferimento alle previsioni degli
artt. 2,  quinto comma,  3, sesto comma, 5, terzo comma, 6, primo
comma, 7,  terzo comma, 8, quinto comma e 11, secondo comma della
presente legge.

Fino a quando non saranno operativi i regolamenti di cui al comma
precedente, l'USL  applica, in quanto compatibili con la presente
legge, quelli  degli Enti  ed Istituti  i  cui  beni  sono  stati
attribuiti  alla   USL  medesima.   In  caso   di  pluralità  di
regolamenti sullo  stesso oggetto,  l'Assemblea delibera quale di
essi deve essere applicato.

SEZIONE II
PATRIMONIO DI PRIMA DOTAZIONE

ARTICOLO 13
(Beni di prima dotazione)

Come beni  di prima  dotazione  per  la  erogazione  dei  servizi
sanitari di  spettanza delle  UUSSLL, sono imputati al patrimonio
dei Comuni  con vincolo  di destinazione  alle UUSSLL, per essere
attribuiti alle  stesse, i  beni mobili  ed immobili  comprese le
attrezzature:

A) appartenenti  o comunque  in dotazione  ai  Comuni  stessi,  e
   destinati ai servizi igienico - sanitari di essi, nonchè alle
   funzioni tutte  dei Comuni  e dei  loro  Consorzi  in  materia
   igienico - sanitaria;
B) loro  derivanti da  trasferimento: I)  da parte della Regione;
   II) da parte dello Stato, d'intesa con la Regione.

Il  trasferimento   cui  provvede  la  Regione  concerne  i  beni
appartenenti o comunque in dotazione:

a) alle  Province ed  ai Consorzi  di enti locali, e destinati ai
   servizi igienico  - sanitari di essi, compresi quelli comunque
   in dotazione dei Laboratori di igiene e profilassi;
b) agli   Enti    ospedalieri,    agli  Ospedali  psichiatrici  e
   neuropsichiatrici ed  ai Centri  di igiene mentale, dipendenti
   dalle Province o dai Consorzi delle stesse o dalle IPAB di cui
   all'art. 64, settimo comma L. 833/78;
c) agli  altri Istituti  di prevenzione  e  cura  ed  ai  Presidi
   sanitari extra  - ospedalieri, dipendenti dalle Province o dai
   Consorzi di enti locali;
d) alle  Province stesse,  e destinati  ai presidi  e servizi  di
   assistenza psichiatrica  e di  igiene mentale, salve le intese
   interregionali per  i  presidi  e  servizi  interessanti  più
   Regioni;
e) alle  IPAB ed  agli altri  Enti pubblici che, alla data del 28
   dicembre 1978,  provvedono, per  conto o in convenzione con le
   Province, al ricovero e alla cura degli infermi di mente;
f) agli   Uffici   del   Medico  provinciale  e  del  Veterinario
   provinciale ed agli Ufficiali sanitari e veterinari comunali e
   consortili;
g) agli  altri Enti ed Uffici di cui, a norma della legge citata,
   vengono a  cessare le  funzioni nelle materie proprie del SSN,
   eccezione fatta  di quelli  al cui  trasferimento provvede  lo
   Stato.

Provvede lo  Stato d'intesa  con le  Regioni interessate, a norma
della L.  n. 833  78, al  trasferimento dei  beni appartenenti  o
comunque in dotazione:

a) agli  Enti  mutualistici,  Casse  Mutue,  Servizi  e  Gestioni
   autonome soppressi, di cui all'art. 12 bis del DL 8-7-1974, n.
   264 come  modificato dalla  legge di conversione 17-8-1974, n.
   386, e destinati prevalentemente ai servizi sanitari;
b) all'Ente  nazionale per  la prevenzione degli infortuni (ENPI)
   ed  all'Associazione   nazionale  per   il   controllo   delle
   combustioni (ANCC),  ad eccezione delle strutture scientifiche
   e dei laboratori centrali;
c) all'Associazione della Croce Rossa italiana (CRI) destinati ai
   servizi  di   assistenza  sanitaria   di  essa   non  connessi
   direttamente alla originaria finalità;
d) agli  Istituti di  ricovero e di cura a carattere scientifico,
   ai  quali   non  è   confermato   il   riconoscimento   della
   personalità giuridica;
e) agli  stabilimenti termali  gestiti dall'INPS per la cura e la
   prevenzione dell'invalidità permanente.

Fermo rimanendo  quanto previsto dall'art. 36 della L. 833/78, al
trasferimento alle  Regioni delle  Aziende termali  già  facenti
capo   all'EAGAT   provvede   l'EFIM,   a   norma   dell'apposito
provvedimento  legislativo   che  sarà  adottato  in  attuazione
dell'art. 1  - quinquies,  quarto comma  della L.  21-10-1978, n.
641.

ARTICOLO 14
(Trasferimento regionale e intese)

La  Regione   trasferisce  i   beni,  di  cui  al  secondo  comma
dell'articolo precedente,  ai Comuni  nel cui territorio si trova
il  bene  immobile,  o  si  trova  l'articolazione  organizzativa
dell'Ente, Istituto,  Ufficio indicato  dal citato secondo comma,
alla quale è assegnato o che comunque utilizza il bene mobile.

Ove il  bene immobile sia ubicato fuori del territorio regionale,
esso è  trasferito al  Comune nel  cui territorio ha sede l'Ente
che  ne  è  proprietario.  E'  trasferito  al  Comune,  nel  cui
territorio è  ubicato, il bene immobile di proprietà di un Ente
che ha  sede in  altro Comune;   resta fermo che il trasferimento
avviene al Comune sede dell'Ente, se il bene immobile medesimo è
comunque funzionalmente  strumentale alle  attività e  finalità
proprie dell'Ente proprietario.

In ogni  caso, i  trasferimenti medesimi  sono riferiti  anche ai
beni mobili comunque connessi al bene immobile.

La destinazione  con cui  i beni  sono trasferiti  al  patrimonio
comunale è  vincolata alla  USL facente  capo alla  Associazione
intercomunale o  alla Comunità  Montana della quale il Comune fa
parte e,  per il  Comune di Firenze, alle relative UUSSLL secondo
il nesso  di territorialità  del bene  di cui al primo e secondo
comma.

Agli  effetti   della  individuazione   sia  del  Comune  al  cui
patrimonio il  bene è  imputato che  della USL  cui lo stesso è
destinato, la disciplina dei commi precedenti costituisce la base
per le  intese che  la Regione deve svolgere in ordine ai beni di
cui all'art.  13, terzo  comma ed alla lett. d) del secondo comma
di esso.

Agli stessi  effetti, la detta disciplina si applica, ai Consorzi
di cui  alla lett.  A) dell'art.  13, primo comma, ove gli stessi
dovessero risultare  proprietari dei  beni ivi  indicati e, fatto
salvo il primo comma del presente articolo, ai Comuni di cui alla
lett. A) citata.

I beni  sono trasferiti  nello stato di fatto e di diritto in cui
si trovano,  con gli oneri e i pesi inerenti, con le pertinenze e
le dotazioni al servizio degli stessi.

Ai sensi  dell'art. 78  della L.  833/78, i trasferimenti di beni
mobili ed  immobili  dipendenti  dall'attuazione  della  presente
legge sono  esenti, senza  limiti di  valore,  dalle  imposte  di
bollo,  di   registro,  di   incremento  di  valore,  ipotecarie,
catastali e  da ogni  altra imposta,  spesa, tassa  o diritto  di
qualsiasi specie o natura.

ARTICOLO 15
(Individuazione dei beni)

I  beni,   oggetto  di   trasferimento  ai   sensi  dell'articolo
precedente, sono  individuati  dalla  Regione  sulla  base  degli
elenchi nominativi  di essi  che gli  Enti, Istituti,  Uffici  ed
Organismi, di  cui alle  lettere da  a) a  g) del  secondo  comma
dell'art. 13,  fanno pervenire  alla Regione  stessa entro trenta
giorni dall'entrata  in vigore  della presente  legge. La  Giunta
regionale provvede  alla  previa  individuazione  degli  Enti  ed
Uffici di  cui alla  lett. g) medesima, ove esistano. Provvedono,
parimenti, alla  trasmissione degli  elenchi detti  i Comuni ed i
Consorzi di cui alla lett. A) dell'art. 13, primo comma.

Gli elenchi di cui al comma precedente:

a) hanno  ad oggetto  i  beni  mobili  ed  immobili  comprese  le
   attrezzature comunque di appartenenza o dotazione dei soggetti
   detti alla  data del  28 dicembre 1978 e, nelle ipotesi di cui
   alle lett.  a) ed  e) del  secondo comma  dell'art.  13,  sono
   limitati ai beni medesimi oggetto della specifica destinazione
   o connessi  alla particolare  condizione di  cui alle  lettere
   citate;
b) sono  distinti a  seconda che  si tratti  di beni mobili, beni
   immobili, beni non direttamente utilizzati per le attività di
   assistenza  sanitarie   ed  impiegati  per  la  produzione  di
   proventi o redditi (beni da reddito);
c) sono  completi della  specificazione del rapporto territoriale
   dei  beni   stessi,  ai   sensi  del  primo  e  secondo  comma
   dell'articolo precedente;
d) fanno menzione di quelli alienati od acquisiti successivamente
   alla data  di cui  alla precedente  lett. a)  e, per i beni di
   consumo, di  quelli in carico alla data della formazione degli
   elenchi medesimi.

Agli adempimenti  di cui  ai commi  precedenti provvede il legale
rappresentante o  il responsabile  dei soggetti detti, sulla base
delle risultanze  fornite da  funzionari espressamente incaricati
ed avendosi cura che, alla formulazione delle risultanze relative
agli Enti od Organismi dipendenti dalla Provincia o da altri Enti
a norma  dell'art. 13,  secondo comma,  lett. a),  b), e  c), sia
assicurata la  partecipazione di  funzionari della Provincia o di
detti Enti parimenti incaricati.

Agli effetti della speditezza degli adempimenti di cui al secondo
comma del  successivo articolo, la Giunta regionale può disporre
l'incarico di  propri funzionari  anche di  Uffici decentrati e/o
intesa con  i Comuni  interessati, di  funzionari di  questi, che
partecipino,  anche   in  contraddittorio   ove   occorra,   alla
predisposizione degli elenchi.

Sempre a  cura del legale rappresentante o responsabile di cui al
terzo comma,  copia degli  elenchi è  rimessa,  contestualmente,
alla Giunta  regionale ed  ai Comuni  interessati,  agli  effetti
dell'art. 16, secondo comma.

ARTICOLO 16
(Atti di trasferimento)

La Regione  provvede agli  atti  di  trasferimento  dei  beni  ai
Comuni, con riferimento alle UUSSLL destinatarie di essi e previa
costituzione delle stesse a norma dell'art. 27 del LR 63/79.

A tali  effetti, entro i successivi trenta giorni dal ricevimento
degli elenchi di cui all'articolo precedente, la Giunta regionale
svolge le  necessarie intese  con i Comuni interessati, e/o con i
soggetti i  cui beni  sono trasferiti,  sulla base,  oltre che di
quanto dedotto  negli elenchi  anche  in  contraddittorio,  delle
eventuali osservazioni fatte pervenire dai Comuni stessi in tempo
utile.

La Giunta regionale, sentita la Commissione consiliare competente
agli effetti  di cui  al secondo  comma dell'art.  14, adotta gli
atti di  trasferimento  previsti  al  primo  comma  del  presente
articolo  con  delibere  complete,  in  allegato,  delle  tabelle
specificative dei beni oggetto di trasferimento.

Le delibere stesse contengono altresì:

1) la  costituzione del  vincolo di  destinazione dei  beni  alle
   UUSSLL competenti,  anche in  ordine ai beni di cui alla lett.
   A) dell'art. 13, primo comma;
2) la specificazione dei beni da reddito, ai sensi della lett. b)
   dell'art. 15, secondo comma, nel patrimonio di provenienza.

Le delibere  della Giunta sono trasmesse al Consiglio regionale e
pubblicate nel  Bollettino Ufficiale  della Regione  e,  divenute
esecutive  ai   sensi  di   legge,  sono   comunicate,  a   mezzo
raccomandata con  avviso di ricevimento, al legale rappresentante
o  responsabile   dell'Ente,  Istituto,   Ufficio  od   Organismo
interessato, al  Sindaco del  Comune ed  al Presidente  della USL
competenti ai sensi degli articoli precedenti.

Resta fermo  che, relativamente  ai beni acquisti successivamente
alla  formulazione  degli  elenchi  ai  sensi  dell'art.  15,  il
trasferimento di  essi ai  Comuni, e la conseguente consegna alle
UUSSLL ai  sensi dell'art.  17, avviene sulla base delle delibere
della Giunta  regionale di  autorizzazione all'acquisto di cui al
primo comma  dell'art. 19 e, per i beni ivi non ricompresi, sulla
base delle note di acquisto fatte pervenire alla Giunta stessa.

ARTICOLO 17
(Attribuzione dei beni)

I beni,  indicati nelle  tabelle  allegate  alle  delibere  della
Giunta regionale  di cui  all'art. 16, sono attribuiti alla sfera
di utilizzazione delle UUSSLL, specificate nelle delibere stesse,
a mezzo  verbali di  consegna dei  beni secondo la disciplina dei
commi seguenti.

Entro trenta  giorni dal ricevimento della delibera regionale, il
legale rappresentante  o  responsabile  di  cui  al  terzo  comma
dell'art. 15 provvede alla consegna dei beni medesimi al Sindaco,
o suo  delegato, che  provvede contestualmente  alla consegna  di
essi al  Presidente della  USL, o suo delegato. Delle consegne è
redatto verbale  a  cura  dei  soggetti  detti,  ove  occorra  in
contraddittorio fra  di essi,  e gli  stessi lo  sottoscrivono in
triplice copia, una ciascuna per gli Enti rappresentanti.

Il verbale  è  sottoscritto  altresì,  oltre  che  dagli  altri
intervenuti secondo l'ordinamento proprio degli Enti interessati,
dai funzionari che prendono in carico i beni stessi.

Il Sindaco,  o suo delegato, provvede alla consegna, ai sensi del
comma  precedente,   anche  in   ordine  ai   beni,  già   nella
disponibilità patrimoniale del Comune.

Parimenti, l'attribuzione  alle UUSSLL  dei beni  da  reddito  ai
sensi della  lett. b)  dell'art. 15,  secondo comma  avviene  con
riserva al Comune delle funzioni e dei compiti di cui all'art. 6,
terzo, quarto  e quinto  comma. La  consegna medesima si completa
dei beni  di cui  all'art. 16,  ultimo comma.  Delle specificità
dette è fatto constare nel verbale di consegna.

I verbali  di consegna  di cui ai commi precedenti costituiscono,
altresì, titolo  per la  trascrizione e la voltura catastale dei
beni stessi  a favore  del Comune  interessato, che  vi  provvede
negli stretti termini di legge.

Il Comitato  di gestione della USL provvede alla assegnazione dei
beni stessi all'articolazione funzionale competente.

ARTICOLO 18
(Rapporti patrimoniali)

Sono altresì  imputati al patrimonio dei Comuni tutti i rapporti
giuridici, di credito e/o di debito, degli Enti, Istituti, Uffici
ed Organismi  di cui  all'art. 13,  relativi  alle  attività  di
assistenza sanitaria attribuite alle UUSSLL.

I rapporti  giuridici di  cui al  comma  precedente  relativi  ai
soggetti indicati  al secondo  comma dell'art. 13, nonchè quelli
dei Consorzi  di cui  al primo  comma di esso, sono trasferiti ai
Comuni destinatari,  secondo la  disciplina del  primo e  secondo
comma dell'art.  14, dei  beni ai  quali i  rapporti stessi  sono
connessi.

Il criterio  di individuazione  dei Comuni competenti a norma del
comma precedente è posto, altresì, a base del trasferimento dei
rapporti giuridici  relativi ai  soggetti indicati  all'art.  13,
terzo comma,  cui provvedono  i commissari  liquidatori ai  sensi
dell'art. 65, della L. 833/78.

In sede di consegna dei beni, a norma del secondo comma dell'art.
17,  il   legale  rappresentante   o  responsabile   provvede  al
trasferimento dei rapporti giuridici, di cui al secondo comma del
presente  articolo,  al  Sindaco  del  Comune  competente  o  suo
delegato, il  quale provvede  contestualmente al trasferimento di
essi,  unitamente   ai   rapporti   già   nella   disponibilità
patrimoniale  del   Comune  stesso,   al  Presidente   della  USL
destinataria dei  beni  cui  i  rapporti  sono  connessi,  o  suo
delegato, e  di tali operazioni è redatto e sottoscritto verbale
nelle forme di cui al citato art. 17, secondo comma.

Sono trattenuti  alla sfera  patrimoniale del  Comune i  rapporti
giuridici:

a) relativi a mutui, prestiti e locazioni finanziarie passive con
   diritto di acquisizione del bene;
b) connessi  ai beni da reddito ai sensi della lett. b) dell'art.
   15, secondo  comma, compresi i rapporti di lavoro privato o di
   pubblico impiego  con il  personale addetto  alla gestione  in
   forma diretta dei beni stessi.

La USL,  alla quale  è attribuito  il bene relativo, provvede al
rimborso  delle   quote  di   ammortamento  pagate   dal   Comune
interessato in  ordine ai  beni di  cui alla  lett. a)  del comma
precedente, nonchè  alla  copertura  dell'eventuale  deficit  di
gestione dei beni di cui alla lett. b).

ARTICOLO 19
(Utilizzazione dei beni nella fase transitoria)

Agli effetti della erogazione dei servizi nella fase transitoria,
precedente il  trasferimento e  l'attribuzione dei  beni a  norma
degli artt. 16 e 17, l'USL utilizza, oltre i beni dei soggetti di
cui all'art.  13, primo  e secondo comma, gli ulteriori beni alla
cui acquisizione  essa provvede,  secondo la  disciplina  di  cui
all'art. 3  e, ove  trattasi di  beni  immobili  ed  attrezzature
scientifiche, previa  delibera  di  autorizzazione  della  Giunta
regionale.

Nella fase  transitoria  detta,  le  UUSSLL  non  possono,  senza
autorizzazione della  Giunta regionale,  compiere gli atti di cui
agli artt.  4, 5 e 7 lett. b), nè l'attività di cui all'art. 6,
secondo comma;   possono compiere le attività di cui all'art. 7,
lett. a);   attivano, in quanto compatibili con la fase detta, le
operazioni di  cui agli  artt. 8,  9 e 10, nonchè l'elaborazione
dei programmi pluriennali e dei regolamenti di cui all'art. 12.

Le UUSSLL  gestiscono, altresì, i beni da reddito ai sensi della
lett.  b)   dell'art.  15   secondo  comma   fino   all'effettivo
trasferimento di  essi a  norma degli artt. 16 e 17 e, nella fase
transitoria detta,  i relativi  proventi  e  redditi  netti  sono
versati, a cura delle UUSSLL medesime,  all'entrata del  bilancio
dello  Stato  a  norma  del  primo  comma  dell'art. 69  della L.
833/78 e con le modalità di cui al quarto comma di esso.

ARTICOLO 20
(Estinzione degli Enti ed Istituti pregressi)

Gli Enti  ed Istituti  di cui  all'art. 13,  secondo comma, i cui
beni sono  imputati nella  loro totalità  ai Comuni,  perdono la
personalità giuridica,  ove l'abbiamo,  e sono  conseguentemente
posti in liquidazione nei termini di cui al provvedimento ex art.
27 della LR 63/79.

La disposizione  del comma  precedente si  estende ai Consorzi di
cui all'art. 13, primo comma e resta fermo che questi, i Consorzi
di cui  al secondo  comma dell'articolo citato, nonchè le IPAB e
gli Enti  di cui  alla lett.  e) di esso, perdono la personalità
giuridica ove  siano titolari  soltanto di funzioni e compiti che
vengono a  cessare nelle  materie proprie del SSN, fatto salvo il
regime giuridico  dei soggetti  stessi a  funzioni miste  secondo
l'ordinamento vigente.

Parimenti si  estinguono,  a  norma  dei  commi  precedenti,  gli
Istituti,  privi   di  personalità   giuridica,   ricompresi   o
dipendenti da Enti ai sensi del citato art. 13, secondo comma.

E' fatto salvo il regime giuridico proprio, secondo l'ordinamento
vigente, degli  Uffici e  degli organismi  di  cui  all'art.  13,
secondo comma, lett. f) e g).

ARTICOLO 21
(Gestioni di liquidazione)

Agli effetti  di cui  all'articolo precedente,  alla liquidazione
dei rapporti  giuridici relativi  alle  attività  di  assistenza
sanitaria attribuite  alle UUSSLL, in ordine ai quali è maturato
il titolo  alla riscossione  e/o al pagamento delle somme oggetto
dei rapporti stessi, l'organo preposto ai sensi del provvedimento
ex art.  27 della  LR 63/79  provvede nelle  forme previste dalle
leggi contabili  in vigore  per i rispettivi enti erogatori, e si
avvale a  tal fine  delle articolazioni  organizzative competenti
delle UUSSLL, le quali approntano apposite contabilità stralcio.

Le eventuali  disponibilità finanziarie,  derivanti dagli avanzi
delle gestioni  di cui  al comma  precedente e  risultanti  dalle
relative contabilità  stralcio, sono  fatte affluire in apposito
conto corrente  aperto presso  la Tesoreria regionale, per essere
destinate, nell'ambito  regionale, alla  copertura dei  disavanzi
delle gestioni  deficitarie risultanti, parimenti, dalle relative
contabilità - stralcio.

Le procedure  relative alle liquidazioni nell'ambito regionale di
cui  al   comma  precedente,   nonchè   quelle   relative   alla
sistemazione della liquidazione complessiva, saranno definite con
appositi provvedimenti della Regione.

TITOLO II
CONTABILITA'

CAPO I
BILANCIO DI PREVISIONE

ARTICOLO 22
(Bilancio e sua articolazione)

La gestione dei mezzi finanziari è svolta dall'USL, nel rispetto
delle norme  di cui  al Capo  II e  fermo quanto previsto al Capo
III, sulla  base del  bilancio di previsione, che si articola nel
bilancio pluriennale e nel bilancio annuale.

Il  bilancio   pluriennale  è   formulato  in  termini  di  mera
competenza;   il bilancio  annuale, in termini di competenza e di
cassa.

Costituisce competenza  dell'esercizio finanziario  il  complesso
degli atti di riscossione e versamento delle impegno delle spese,
e costituisce  cassa dello  stesso il  complesso  degli  atti  di
riscossione e  versamento delle  entrate  e  di  pagamento  delle
spese, relativi in ogni caso al corrispondente anno finanziario.

L'anno finanziario inizia il 1 gennaio e termina il 31 dicembre.
L'anno finanziario inizia il 1 gennaio e termina il annuale.

Il bilancio  annuale si riferisce all'anno finanziario successivo
a  quello   di  adozione.   Il  bilancio  pluriennale  ha  durata
triennale, ed i primo anno di riferimento coincide con quello del
bilancio annuale.  Il  bilancio  pluriennale  può  avere  durata
diversa, in corrispondenza alla durata del PSR.

Il bilancio  di previsione  ai  sensi  dei  commi  precedenti  è
adottato, ogni  anno, con  delibera dell'Assemblea  dell'USL,  su
proposta formulata dal Comitato di gestione entro il 31 ottobre.

ARTICOLO 23
(Bilancio pluriennale)

Il bilancio  pluriennale rappresenta  il quadro delle risorse che
la  USL   prevede  di   acquisire  e  di  impiegare  nel  periodo
determinato ai sensi del quinto comma dell'art. 22.

Esso ha la funzione di:

a) tradurre  in termini contabili le proiezioni finanziarie delle
   scelte dei  programmi pluriennali  di attività  e degli altri
   atti di natura programmatica, adottati, in conformità del PSR
   ai sensi  degli artt.  14, lett.  c) e  17, lett.  c) della LR
   63/79;
b) costituire  sede per  il riscontro della copertura finanziaria
   delle spese previste dai programmi ed atti detti.

Il bilancio  pluriennale non  ha effetti autorizzativi degli atti
finanziari per  nessuno degli  anni in  ordine ai quali indica le
proprie previsioni.

Agli effetti  della determinazione  delle previsioni del bilancio
pluriennale sulla  base degli atti di programmazione detti, l'USL
si avvale dei dati statistici e dei servizi di informatica di cui
all'art. 12, secondo comma.

Gli  stanziamenti   previsti  per  il  primo  anno  del  bilancio
pluriennale  corrispondono  a  quelli  del  bilancio  annuale  di
competenza.

In sede  di adozione  annuale del  bilancio ai  sensi dell'ultimo
comma dell'art.  22, il  bilancio pluriennale  è aggiornato,  in
funzione degli  atti di  programmazione di  cui alla lett. a), in
modo da  garantire  scorrevolezza  alle  relative  previsioni  di
entrata e di spesa.

ARTICOLO 24
(Bilancio annuale)

Il bilancio  annuale rappresenta  il quadro  delle risorse che la
USL prevede  di acquisire e di impiegare nell'anno finanziario di
riferimento ai sensi dell'art. 22, quinto comma.

Esso ha  la funzione  di determinare  la competenza  e  la  cassa
dell'esercizio  relativo   all'anno  finanziario   detto,  e   di
autorizzare  la  gestione  degli  atti  di  spesa  dell'esercizio
medesimo.

Agli effetti di cui al comma precedente, nonchè della disciplina
del Capo II, formano oggetto:

a) degli  atti di  accertamento delle  entrate, per  la  relativa
   competenza, le  somme dovute  all'USL in  base alla  legge,  a
   contratto o  altro titolo, da parte dei debitori determinati o
   determinabili, con  riferimento alle  relative obbligazioni, o
   alle quote  delle  obbligazioni  pluriennali,  che  vengono  a
   scadenza nel corso dell'esercizio;
b) degli atti di impegno delle spese, per la relativa competenza,
   le somme  dovute dall'USL  in base  alla legge,  a contratto o
   altro titolo,  a creditori  determinati o  determinabili,  con
   riferimento alle  relative obbligazioni,  o alle  quote  delle
   obbligazioni pluriennali,  che vengono  a scadenza  nel  corso
   dell'esercizio;
c) degli  atti di  riscossione e versamento delle entrate, per la
   relativa cassa,  le somme  dovute all'USL ai sensi della lett.
   a), per  le quali,  è maturato  a favore  della USL il titolo
   alla riscossione medesima;
d) degli atti di pagamento delle spese, per la relativa cassa, le
   somme dovute dall'USL ai sensi della lett. b), per le quali è
   maturato a carico dell'USL il titolo al pagamento medesimo.

ARTICOLO 25
(Bilancio di competenza e di cassa)

Agli effetti  della formulazione delle previsioni di entrate e di
spesa in  termini di  competenza  ed  in  termini  di  cassa,  il
bilancio annuale indica distintamente:

1) l'ammontare   presunto  dei  residui  attivi  e  passivi  alla
   chiusura dell'esercizio precedente a quello cui il bilancio si
   riferisce;
2) l'ammontare  delle entrate che si prevede di accertare e delle
   spese che  si  prevede  di  impegnare  nell'esercizio  cui  il
   bilancio si riferisce;
3) l'ammontare delle entrate che si prevede di riscuotere e delle
   spese che  si prevede  di pagare nel medesimo esercizio, senza
   distinzione tra  stanziamenti in  conto competenza  e in conto
   residui, ed iscrivendo tra le entrate l'ammontare presunto del
   fondo di cassa all'inizio dell'esercizio stesso.

Le previsioni  di spesa  di cui ai nn. 2 e 3 del comma precedente
costituiscono il  limite per  le autorizzazioni, rispettivamente,
di impegno e di pagamento.

ARTICOLO 26
(Determinazione delle previsioni)

Il   bilancio    annuale    contiene    analitiche    previsioni,
rispettivamente per  la parte  corrente e  per  quella  in  conto
capitale, determinate,  per l'entrate,  con  riferimento,  quanto
alla competenza,  al riparto  regionale  a  norma  dell'art.  51,
quarto  comma   della   L.   833/78   e,   quanto   alla   cassa,
all'attribuzione a  norma del  quinto comma dell'articolo citato,
sulla base  del PSR  nonchè alla natura propria delle loro fonti
per le  altre entrate  e, per le spese, secondo la disciplina dei
seguenti commi.

Gli stanziamenti  di spesa  di cui  al n.  2) dell'art.  25  sono
determinati nella  misura necessaria  per  lo  svolgimento  delle
attività e  degli interventi che, in base alle norme vigenti, al
PSR  ed  ai  conseguenti  programmi  ed  atti  di  programmazione
dell'USL, si  prevede daranno  luogo, nel corso dell'esercizio di
riferimento, ad atti di impegno ai sensi dell'art. 24, lett. b).

Nel caso  di spesa  a carattere  pluriennale da ripartire in più
esercizi, la  quota annuale per la competenza è determinata, con
i criteri  di cui al comma precedente, entro i limiti della spesa
totale iscritta nel bilancio pluriennale, tenendo conto sia delle
quote già  stanziate nei  precedenti bilanci  sia degli  impegni
effettivamente assunti nei relativi esercizi.

Debbono  essere   in  ogni   caso  determinate,   sempre  per  la
competenza,  le   somme  corrispondenti  alle  obbligazioni  già
assunte e  che vengono  a scadenza nell'esercizio cui il bilancio
si riferisce, e l'entità di tali somme deve essere distintamente
indicata in apposite note per ciascun capitolo di spesa.

Gli stanziamenti  di spesa  di cui  al n.  3) dell'art.  25  sono
determinati con  riferimento ai  pagamenti che  la USL prevede di
effettuare nell'esercizio  di  riferimento,  tenuto  conto  degli
impegni già assunti negli esercizi precedenti, dei nuovi impegni
che prevede  di assumere nel corso dell'esercizio di riferimento,
e di  ogni altro  atto o  fatto che possa comunque condizionare i
pagamenti in  ordine  a  debiti  relativi  sia  all'esercizio  di
riferimento che agli esercizi precedenti.

Le determinazioni di cui al comma precedente avvengono, altresì,
in correlazione ai flussi di entrata.

ARTICOLO 27
(Struttura dei bilanci)

Il bilancio  pluriennale ed il bilancio annuale, rispettivamente,
constano:

a) dello stato di previsione delle entrate;
b) dello stato di previsione delle spese;
c) del quadro generale riassuntivo.

Gli  stati   di  previsione   delle  entrate   e   delle   spese,
rispettivamente per il bilancio pluriennale e per quello annuale,
sono  illustrati   da  una   nota  preliminare  nella  quale,  in
particolare, sono indicati i criteri adottati per la formulazione
delle previsioni.

Le previsioni di entrata, rispettivamente per i due bilanci, sono
ripartite nei seguenti titoli e categorie:

TITOLO I - Entrate correnti
   Categoria 1a - Entrate derivanti dal fondo sanitario
   Categoria 2a - Altre entrate

TITOLO II - Entrate in conto capitale
   Categoria 3a - Entrate derivanti dal fondo sanitario
   Categoria 4a - Altre entrate

Le previsioni  di spesa,  rispettivamente per i due bilanci, sono
ripartite nei seguenti titoli e sezioni:

TITOLO I - Spese correnti
   Sezione 1a - Spese per il funzionamento dell'USL.
   Sezione 2a - Spese per i servizi, conseguenti ad interventi in
   conto capitale

TITOLO II - Spese in conto capitale
   Sezione 1a - Spese per il mantenimento dei servizi
   Sezione 2a  - Spese per lo sviluppo dei servizi, in attuazione
   di progetti e degli altri atti di natura programmatica.

Le spese  sono ulteriormente  classificate in  categorie  secondo
l'analisi economica, al fine di evidenziare il rapporto tra costo
dei servizi e relativi benefici.

Sia nello  stato di  previsione dell'entrata  che in quello della
spesa per  quanto attiene  al bilancio annuale, sono evidenziate,
in  apposito  titolo,  le  contabilità  speciali,  dove  trovano
esposizione distintamente,  in categorie  per  l'entrata,  ed  in
sezioni per la spesa:

1) le  partite  di  giro,  quali  i  proventi  delle  prestazioni
   sanitarie dell'USL,  i depositi cauzionali da e presso terzi e
   relativi rimborsi,  nonchè le  somme destinate  alla gestione
   economale;
2) i  costi di  gestione degli  stabilimenti speciali,  quali  le
   entrate  e   le  spese   relative   ai   presidi   e   servizi
   multinazionali il cui conto è allegato al bilancio dell'USL.

Anche al  fine di  cui al  quinto comma, la Giunta regionale, con
propria delibera  da trasmettere  al Consiglio  e pubblicare  nel
Bollettino Ufficiale della Regione:

a) determina,    per    l'entrata,    le  eventuali  ripartizioni
   all'interno delle  categorie e  le denominazioni  dei  singoli
   capitoli  e,   per  le   spese,  le   varie  categorie   e  la
   denominazione dei singoli capitoli;
b) approva  lo schema  per la  classificazione  delle  spese  per
   programmi o progetti e per la rilevazione dei centri di costo;
c) formula  indicazioni per  la elaborazione  del quadro generale
   riassuntivo di cui al primo comma.

ARTICOLO 28
(Capitolo)

Il capitolo  costituisce l'unità elementare del bilancio annuale
per la classificazione delle entrate e delle spese.

Ogni capitolo  comprende un  solo oggetto  di spesa  ovvero  più
oggetti strettamente collegati.

Non possono essere incluse, nel medesimo capitolo, spese relative
a funzioni proprie e spese relative a funzioni sub - delegate.

Ai fini di una più puntuale analisi della spesa il capitolo può
essere suddiviso in articoli.

La  numerazione   dei  capitoli  è  progressiva  e  può  essere
discontinua.

ARTICOLO 29
(Fondi di riserva)

Nello stato di previsione della spesa del bilancio annuale, oltre
gli stanziamenti  di competenza e di cassa a norma degli articoli
precedenti, sono istituiti nella parte corrente:

1) un fondo di riserva ordinario;
2) un fondo di riserva per spese impreviste;
3) un fondo di riserva di cassa.

I fondi indicati ai punti 1) e 2) sono iscritti, rispettivamente,
in appositi  capitoli, in  termini di  competenza e  di cassa  ed
essi, nel loro insieme, non possono superare il due per cento del
totale delle spese correnti.

Il fondo  indicato al  punto 3) è iscritto in apposito capitolo,
in soli  termini  di  cassa,  e  non  può  essere  di  ammontare
superiore  alla   differenza  fra   residui  passivi  presunti  e
previsioni di  competenza, da  un lato,  e  previsione  di  cassa
dall'altro.

Detti fondi  non sono  utilizzabili per  l'imputazione di atti di
spesa, salvo  il loro  trasporto nei  capitoli di  spesa ai sensi
dell'art. 43.

ARTICOLO 30
(Equilibrio, università,  integralità del bilancio e divieto di
gestioni extra - bilancio)

Nel bilancio  pluriennale, il totale delle spese deve essere pari
al totale delle entrate.

In quello  annuale, il  totale delle  spese, di  cui si autorizza
l'impegno deve essere pari al totale delle entrate che si prevede
di accertare.

Parimenti, il totale delle spese di cui si autorizza il pagamento
deve essere  pari al  totale delle  entrate  che  si  prevede  di
riscuotere sommate alla presunta giacenza iniziale di cassa.

Le spese  in conto capitale devono pareggiare le entrate previste
a tale titolo.

In bilancio sono iscritte tutte le entrate e tutte le spese.

Le entrate  e le spese sono iscritte integralmente;  le prime, al
lordo delle  spese di  riscossione e  di altre eventuali spese ad
esse connesse;   le  seconde, senza  essere ridotte delle entrate
correlative.

Sono vietate le gestioni di fondi al di fuori del bilancio.

ARTICOLO 31
(Assestamento di bilancio)

Entro il  mese di aprile di ciascun anno l'Assemblea dell'USL, su
proposta del  Comitato di  gestione, adotta,  anche sulla  scorta
delle  risultanze   del  rendiconto   dell'esercizio  precedente,
un'apposita delibera ai fini dell'assestamento degli stanziamenti
di bilancio.

Con l'assestamento  si  provvede  all'aggiornamento  dei  residui
attivi  e   passivi  e   della   giacenza   di   cassa,   nonchè
all'applicazione dell'avanzo  o del  disavanzo  d'amministrazione
risultante  dal   rendiconto,  fermo   restando  il   vincolo  di
equilibrio del bilancio di cui all'art. 30.

L'eventuale avanzo  d'amministrazione dovrà  essere destinato  a
spese in conto capitale.

ARTICOLO 32
(Variazioni di bilancio e storni di fondi)

Le  variazioni   di  bilancio   sono  deliberate   dall'Assemblea
dell'USL, su  proposta del  Comitato di gestione, non oltre il 30
novembre dell'anno cui il bilancio si riferisce.

Parimenti non  oltre tale  data  possono  essere  deliberati  gli
storni di somme da un capitolo all'altro del bilancio, secondo la
disciplina di cui all'art. 43.

ARTICOLO 33
(Adempimenti)

Agli effetti  di cui  agli artt.  55, 56,  57 e 58 della presente
legge,  a   cura  del   Comitato  di  gestione,  il  bilancio  di
previsione, esecutivo  ai  sensi  di  legge,  è  tempestivamente
trasmesso ai  Comuni, singoli  o  associati,  ed  alle  Comunità
Montane ai sensi del terzo comma dell'art. 1, cui l'USL fa capo.

Il bilancio  medesimo è  parimenti trasmesso  ai soggetti  detti
agli specifici effetti dell'art. 55, primo comma, punto 3).

Parimenti, il  bilancio di  previsione detto  è trasmesso,  agli
effetti di  cui all'art.  55, secondo  comma, ai  singoli  Comuni
ricompresi nella USL.

CAPO II
GESTIONE

ARTICOLO 34
(Atti finanziari)

L'USL provvede alla acquisizione delle entrate ed alla erogazione
delle spese,  rispettivamente, con  gli atti di accertamento e di
riscossione e  versamento a  norma delle  lett. a) e c) dell'art.
24, secondo  comma, e  con gli  atti di  impegno e di pagamento a
norma delle lett. b) e d) dell'articolo citato.

Gli atti  di accertamento  e di riscossione e versamento di somme
dovute all'USL  che non  siano iscritte  nel  bilancio,  o  siano
iscritte in  difetto, comportano  la tempestiva  variazione dello
stesso.

Gli atti di impegno e di pagamento sono effettuati nei limiti dei
rispettivi stanziamenti  di competenza  e di cassa dell'esercizio
in corso, a sensi degli artt. 25 e 28.

Ai sensi  e per  gli effetti di cui al quarto comma dell'art. 22,
dopo il  31 dicembre  non  possono  effettuarsi  accertamenti  di
entrate e  impegni di spesa, nè atti ed operazioni di cassa, sul
bilancio scaduto.

Il Comitato  di gestione,  o il  Presidente o uno o più dei suoi
componenti, incaricati  a norma  dell'art.  16  della  LR  63/79,
sovraintendono alla gestione del bilancio.

ARTICOLO 35
(Accertamento delle entrate)

Relativamente alle  entrate da  riparto  regionale  a  norma  del
quarto comma  dell'art. 51  della Legge  833/78, le  somme dovute
all'USL  si   considerano  accertate   quando  essa  ha  ricevuto
comunicazione del relativo provvedimento di assegnazione da parte
della Regione.

Parimenti, si considerano accertate le altre entrate quando l'USL
ha ricevuto comunicazione del credito relativo.

Per le  entrate di  cui al  secondo comma, ove l'accertamento non
costituisca una fase autonoma, ovvero in ogni caso in cui non sia
stata  data  comunque  comunicazione  preventiva  concernente  il
credito, le  somme stesse  si considerano  accertate  quando  sia
stato compiuto  l'atto  di  riscossione  ai  sensi  dell'articolo
successivo.

ARTICOLO 36
(Riscossione e versamento)

Le somme  accertate ai sensi dell'art. 35 si considerano riscosse
quando l'USL  ha provveduto  all'atto di  riscossione o  ha avuto
comunicazione dell'atto  di riscossione  da parte  del  Tesoriere
presso il quale è stato effettuato il versamento.

Le entrate  delle UUSSLL  sono riscosse dal rispettivo Tesoriere,
da agenti di riscossione all'uopo autorizzati, ovvero mediante il
servizio dei conti correnti postali.

Le somme  riscosse dagli  agenti detti sono versate integralmente
alla tesoreria  dell'USL, non  oltre il  terzo giorno  dalla loro
riscossione.

Il Tesoriere provvede all'incasso di somme di spettanza della USL
in esecuzione  a reversale  d'incasso firmata dal Presidente o da
altro componente del Comitato di gestione a ciò incaricato e dal
responsabile  amministrativo   di  cui   alla   legge   regionale
sull'organizzazione delle UUSSLL.

Il Tesoriere  non può  ricusare l'esazione  di somme che vengono
pagate in  favore  dell'USL  senza  la  preventiva  emissione  di
reversali d'incasso,  salvo chiedere  subito la  regolarizzazione
contabile.

Le  reversali   d'incasso,  che   si   riferiscono   ad   entrate
dell'esercizio in  corso, sono tenute distinte da quelle relative
agli esercizi precedenti.

ARTICOLO 37
(Rinuncia alla riscossione)

Con la  delibera di  approvazione del  bilancio, l'Assemblea può
disporre la  rinuncia ai  diritti di  credito dell'USL di entità
non superiore  a quanto  previsto  dalle  disposizioni  di  legge
vigenti alla data della delibera medesima.

L'annullamento dei  crediti di  cui  al  comma  precedente  viene
disposto mediante atti cumulativi del Comitato di gestione, senza
onere alcuno per i debitori.

ARTICOLO 38
(Impegni delle spese)

Gli impegni  di spesa  sono assunti  con delibera del Comitato di
gestione, nei  limiti dei  rispettivi stanziamenti  di competenza
del bilancio in corso, entro il termine dell'esercizio medesimo.

In caso di urgenza, gli impegni sono assunti nei limiti di cui al
comma precedente:

a) dal   Comitato    di  gestione,  con  delibera  immediatamente
   eseguibile:

b) dal  Presidente o  da altro  componente del  Comitato  a  ciò
   incaricato.

Nel caso  di cui  alla lett. b) del comma precedente, gli impegni
devono essere ratificati dal Comitato di gestione nella sua prima
riunione successiva all'assunzione dell'impegno.

Il  Comitato   di  gestione   non  può,   salvo   autorizzazione
dell'Assemblea dell'USL,  impegnare spese  che superino  i limiti
previsti nella riclassificazione per programmi o progetti secondo
la disciplina  dell'art. 27,  ancorchè il  capitolo di  bilancio
relativo presenti complessivamente la necessaria disponibilità.

ARTICOLO 39
(Liquidazione)

Non può  farsi luogo  al pagamento delle spese, conseguenti alle
delibere con  cui  sono  assunti  i  relativi  impegni,  se  tali
delibere  non   sono  divenute   esecutive,   o   non   risultino
immediatamente eseguibili ai sensi di legge.

Al  pagamento   della  spesa   medesima   si   provvede,   previa
liquidazione  di   essa.  Essa   consiste  nella   determinazione
dell'esatto  importo   dovuto  e   del  soggetto   creditore.  E'
effettuata attraverso l'accertamento dell'esistenza dell'impegno,
nonchè della  regolarità della  fornitura  dei  beni,  opere  o
servizi, e  dei documenti  giustificativi comprovanti  il diritto
del creditore.

La liquidazione è disposta con delibera del Comitato di gestione
non soggetta  a controllo e, in caso di urgenza, dal Presidente o
da altro componente del Comitato di gestione a ciò incaricato.

Il Comitato  di gestione  ratifica, con  delibera non  soggetta a
controllo, le  liquidazioni disposte d'urgenza ai sensi del comma
precedente.

Quando l'atto  di assunzione  dell'impegno individua esattamente,
oltre alla persona del creditore, l'esatto importo della somma da
pagare,  al   pagamento  della   spesa  si   provvede  con   nota
sottoscritta dal  Presidente o  altro componente  del Comitato di
gestione a  ciò incaricato  e dal  responsabile  amministrativo,
previ gli accertamenti di cui al secondo comma.

ARTICOLO 40
(Mandati di pagamento e ruoli di spesa)

L'ordine al  Tesoriere a pagare le somme, impegnate e liquidate a
norma  degli  articoli  precedenti,  è  dato  mediante  mandato,
sottoscritto dal  Presidente o  altro componente  del Comitato di
gestione e dal responsabile amministrativo.

I mandati  sono emessi entro i limiti dei rispettivi stanziamenti
di cassa  dell'esercizio in  corso, distintamente per i pagamenti
in conto competenza e per quelli in conto residui.

L'ordine a  pagare somme  relative a spese fisse può essere dato
al Tesoriere mediante ruoli.

Il Tesorerie  provvede al  pagamento dei  mandati e dei ruoli nei
limiti dei  rispettivi stanziamenti  di cassa  dell'esercizio  in
corso.

ARTICOLO 41
(Registrazioni)

Sono tenute  separate registrazioni,  con riferimento ai capitoli
di bilancio interessati:

1) degli  accertamenti e  delle  reversali  di  incasso,  tenendo
   distinte, per  le reversali,  quelle relative a riscossioni in
   conto competenza  e quelle  relative a  riscossioni  in  conto
   residui;
2) degli  impegni, delle  liquidazioni, e  dei mandati o ruoli di
   pagamento, tenendo  distinte, rispettivamente, le liquidazioni
   ed i  detti ordinativi  di pagamento  a seconda  che siano  in
   conto competenza o in conto residui.

Alla  tenuta   delle   registrazioni   provvede   l'articolazione
competente a  norma  della  legge  regionale  sull'organizzazione
delle UUSSLL, secondo i principi di responsabilità ivi previsti.

ARTICOLO 42
(Stanziamenti residuali.  Perenzione dei  debiti e  garanzia  dei
creditori)

Costituiscono minori  entrate le  somme stanziate e non accertate
entro il  termine  dell'esercizio;    residui  attivi,  le  somme
accertate e non riscosse e versate entro tale termine.

Costituiscono  economie   di  spesa  le  somme  stanziate  e  non
impegnate entro  il termine  dell'esercizio;  residui passivi, le
somme impegnate e non pagate entro tale termine.

I residui passivi possono essere conservati nel conto dei residui
per due  esercizi successivi  a quello  in cui  l'impegno  si  è
perfezionato;     trascorso  tale   termine,  le  somme  indicate
costituiscono economia di spesa.

I debiti, le cui somme sono andate in economia ai sensi del comma
precedente, sono  dichiarati perenti  e di essi è fatto constare
in apposito  elenco allegato  al  conto  del  patrimonio  di  cui
all'art. 54.

Le somme,  relative ai debiti dichiarati perenti, sono riprodotte
in capitoli  speciali dei successivi bilanci aventi ad oggetto la
ricostituzione dei  debiti dell'USL,  allorquando siano reclamate
dai creditori.

Il Comitato  di gestione,  accertato che  il  debito  non  si  è
estinto per  prescrizione od  altra causa,  preleva la  somma dal
fondo di  riserva ordinario e dispone il pagamento ai sensi della
lett. a) dell'art. 43, terzo comma.

In sede  di conto  consuntivo si  provvede alla cancellazione del
debito dall'elenco di cui al quarto comma.

ARTICOLO 43
(Gestione degli storni e dei fondi di riserva)

Gli storni di somme da un capitolo all'altro del bilancio, con il
limite temporale  di cui  al secondo  comma  dell'art.  32,  sono
deliberati dall'Assemblea dell'USL.

Sono vietati gli storni:

a) fra i residui, e quelli fra i residui e la competenza;
b) fra  gli stanziamenti per spese correnti e quelli per spese in
   conto capitale;
e) fra  gli stanziamenti  relativi alle funzioni sub - delegate e
   quelli relativi alle altre funzioni.

Agli effetti  di cui  all'ultimo comma dell'art. 29, con delibera
del Comitato di gestione, di cui è data tempestiva comunicazione
all'Assemblea dell'USL, possono essere prelevate:

a) dal  fondo di  riserva  ordinario,  le  somme  necessarie  per
   integrare stanziamenti di capitoli rivelatisi insufficienti, e
   per la  istituzione di  quelli necessari  per il pagamento dei
   debiti perenti;
b) dal fondo di riserva per spese impreviste, le somme necessarie
   per la  istituzione di  nuovi capitoli  relativi a  spese  che
   abbiano carattere  di assoluta  necessità e  che non  possono
   prorogarsi senza evidente detrimento del pubblico servizio.

Parimenti, con  delibera del Comitato di gestione non soggetta al
controllo  dell'organo   regionale,  possono  essere  disposti  i
prelievi dal fondo di riserva di cassa e le relative destinazioni
ad integrazione  degli altri  capitoli di  spesa del  bilancio di
cassa, semprechè il volume dei pagamenti di ciascun capitolo non
venga ad eccedere la previsione di cui ai punti 1) e 2) dell'art.
25 e sia rispettato il limite di cui all'art. 30, terzo comma.

ARTICOLO 44
(Gestione provvisoria del bilancio)

Qualora il  bilancio  di  previsione  non  sia  stato  presentato
all'Assemblea entro  il 31  dicembre ovvero, ancorchè presentato
dal Comitato  di gestione  non sia stato approvato dall'Assemblea
entro tale  termine,  l'USL  è  autorizzata  a  gestire  in  via
provvisoria l'ultimo  bilancio approvato, limitatamente, per ogni
mese, ad  un dodicesimo  della spesa  definitivamente prevista da
ciascun capitolo, per un periodo massimo di quattro mesi.

Nel caso in cui l'esecutività della delibera di approvazione del
bilancio non  intervenga prima  dell'inizio dell'esercizio cui lo
stesso si  riferisce, l'USL  è  autorizzata  a  gestire  in  via
provvisoria  il   bilancio  approvato  con  delibera  non  ancora
esecutiva, limitatamente,  per ogni  mese, ad un dodicesimo della
spesa prevista  da ciascun  capitolo,  ovvero  nei  limiti  della
maggiore spesa necessaria ove si tratti di spese non suscettibili
di impegno o di pagamento frazionabili in dodicesimi.

Qualora la  delibera  di  approvazione  del  bilancio  sia  stata
rinviata dall'organo  regionale di  controllo, è  autorizzata la
gestione provvisoria  del bilancio  medesimo  limitatamente  alle
parti ed  ai capitoli  non coinvolti  nel rinvio,  fatti salvi  i
principi sull'equilibrio  del bilancio di cui all'art. 30. Per le
rimanenti  parti   e  capitoli,   è  autorizzata   la   gestione
provvisoria, nei limiti di un dodicesimo per ogni mese di rinvio.

ARTICOLO 45
(Servizio di tesoreria)

L'USL provvede alla effettuazione delle operazioni di riscossione
e di  pagamento, alle  eventuali anticipazioni  di cassa, nonchè
alla  custodia  e  conservazione  dei  suoi  fondi,  mediante  il
servizio di tesoreria.

Il servizio  di tesoreria è affidato dall'USL, mediante apposita
convenzione, ad  una delle  aziende di  credito di cui all'art. 5
del regio  decreto legge  12 marzo  1936,  n.  375  e  successive
modificazioni ed integrazioni.

Al fine  di assicurare  una disciplina uniforme del loro servizio
di tesoreria,  le UUSSLL provvedono ai relativi affidamenti sulla
base di  uno schema  tipo di  capitolato speciale per la gestione
del  servizio   stesso  approvato   dal  Consiglio   Regione,  in
rispondenza  ad   eventuali  criteri  generali  di  coordinamento
statale.

Lo schema  tipo di capitolato speciale di cui al comma precedente
contiene, in particolare, prescrizioni in ordine a:

1) criteri per l'affidamento del servizio;
2) materia, limiti e durata della convenzione di tesoreria;
3) riscossioni e pagamenti;
4) anticipazioni   di  cassa,  in  conformità  al  disposto  del
   successivo art. 47.

La  vigilanza   del  servizio  di  tesoreria  è  esercitata  dal
Presidente dell'USL  o altro  del Comitato  di gestione  all'uopo
incaricato.

Entro il  28 febbraio  di ciascun  anno, il tesoriere presenta il
proprio conto,  sul quale  il Presidente dell'USL appone il visto
di  regolarità,   in   base   a   relazione   del   responsabile
dell'articolazione organizzativa  competente dell'USL,  e  previo
riscontro della  corrispondenza fra  le  registrazioni  contabili
dell'USL medesima e i dati evidenziati da tale conto.

Il conto  del tesoriere  è approvato  dal Comitato  di  gestione
entro il 31 marzo.

La USL  ed il  rispettivo tesoriere  sono tenuti ad osservare gli
adempimenti relativi  alla trasmissione  dei  dati  periodici  di
cassa con  le modalità  di cui all'art. 29 della L. 5-8-1978, n.
468.

In sede  di prima  applicazione lo  schema tipo  di capitolato è
approvato  dalla   Giunta  Regionale,   sentita  la   Commissione
consiliare competente.

ARTICOLO 46
(Estinzione dei titoli di pagamento)

I mandati di pagamenti sono estinti dal Tesoriere, nei limiti dei
fondi stanziati  per  ciascun  capitolo  nel  bilancio  di  cassa
dell'esercizio in corso, mediante:

a) versamento  in contanti  e  firma  diretta  di  quietanza  del
   creditore sul mandato o ruolo di pagamento;
b) accreditamento in conto corrente bancario o postale, intestato
   al creditore;
c) comunicazione  in assegno  circolare non trasferibile a favore
   del creditore,  da spedirsi  allo stesso  a mezzo raccomandata
   con avviso di ricevimento;
d) commutazione  in vaglia  postale ordinario  o telegrafico o in
   assegno postale localizzato.

Le forme  di pagamento  di cui  alle lett.  b), c)  e d)  debbono
essere espressamente richieste dal creditore.

I  mandati   di  pagamento,  individuali  o  collettivi,  rimasti
interamente o  parzialmente inestinti  alla data del 31 dicembre,
sono commutati  d'ufficio in  assegni circolari non trasferibili,
con le modalità di cui alla lett. c) del primo comma.

I mandati  di pagamento,  accreditati o  commutati ai  sensi  del
presente articolo,  si considerano titoli pagati agli effetti del
rendiconto annuale.

Le  dichiarazioni   di  accreditamento  o  di  commutazione,  che
sostituiscono la  quietanza del  credito, debbono  risultare  sul
mandato  di   pagamento  da   annotazione,  recante  gli  estremi
dell'operazione, debitamente sottoscritta dal Tesoriere dell'USL.

ARTICOLO 47
(Anticipazioni di cassa)

Ai sensi  dell'art. 50,  primo comma, punto 9 della L. 833/78, è
vietato alla  USL  il  ricorso,  anche  attraverso  i  Comuni,  a
qualsiasi forma di indebitamento.

Sono fatte salve le anticipazioni mensili da parte del Tesoriere,
per far  fronte a  temporanee deficienze di cassa, per un'importo
non eccedente,  ciascuna, un  dodicesimo  della  quota  assegnata
dalla Regione  alla USL  a norma  del quarto  comma dell'art.  51
della legge citata, relativa all'esercizio cui l'anticipazione si
riferisce.

ARTICOLO 48
(Cassa economale)

Il servizio  di cassa  economale interno  alla USL, eventualmente
articolabile in  casse economali  periferiche secondo le esigenze
organizzative della USL medesima, è disciplinato dal regolamento
dei servizi di economato di cui all'art. 70.

Il regolamento medesimo disciplina in particolare:

1) l'importo  massimo della anticipazione annuale, reintegrabile,
   durante l'esercizio, su prestazione del rendiconto delle somme
   pagate;
2) le spese che possono essere erogate con i fondi anticipati;
3) il rendiconto annuale;
4) le scritture contabili;
5) le forme di controllo sulla gestione della cassa;
6) la prestazione della cauzione e le responsabilità.

CAPO III
CONTO CONSUNTIVO

ARTICOLO 49
(Articolazione, adozione e adempimenti)

Il conto  consuntivo dell'USL  dimostra i  risultati finali della
gestione finanziaria, economica e patrimoniale precedente.

Esso comprende  il conto  finanziario, il  conto economico  ed il
conto del  patrimonio  e,  in  allegato,  contiene  il  conto  di
gestione dei servizi e presidi multizonali.

Al conto  consuntivo  è  premessa  una  illustrazione  dei  dati
relativi ai  conti medesimi,  dalla quale  risulti il significato
amministrativo ed economico delle risultanze contabilizzate. Essa
evidenzia, in  particolare, i  costi  sostenuti  ed  i  risultati
conseguiti, con riferimento ai programmi pluriennali di attività
ed agli altri atti di natura programmatica dell'USL.

Il conto  consuntivo è  adottato, ogni  anno,  su  proposta  del
Comitato di  gestione,  con  delibera  della  Assemblea  dell'USL
adottata entro  il 30 aprile dell'anno successivo a quello cui il
conto stesso si riferisce.

Esso è  redatto in  conformità di apposito schema approvato con
delibera della  Giunta regionale,  da trasmettere  al Consiglio e
pubblicare nel Bollettino Ufficiale della Regione.

A cura  del Comitato  di gestione, il conto consuntivo, esecutivo
ai sensi di legge, è tempestivamente trasmesso:

1) ai  Comuni, singoli  o associati,  o alle Comunità Montane ai
   sensi del  terzo comma  dell'art. 1  cui l'USL  fa capo,  agli
   effetti dell'art. 55, primo comma, punto 3) e secondo comma;
2) ai  singoli Comuni ricompresi nell'USL, agli effetti dell'art.
   55, secondo e terzo comma;
3) alla Giunta regionale, agli effetti dell'art. 59.

Parimenti, il conto di gestione dei servizi e presidi multizonali
è trasmesso alle altre USL interessate.

ARTICOLO 50
(Conto finanziario. Situazione amministrativa)

Il conto  finanziario contiene, per ciascun capitolo dell'entrata
e della  spesa  del  bilancio  annuale,  l'esposizione  dei  dati
distintamente indicati  dagli articoli  seguenti, nell'ordine ivi
specificato.

Il   conto    finanziario   si   completa   con   la   situazione
amministrativa, la quale deve evidenziare:

1) la    consistenza    del    conto    di  tesoreria  all'inizio
   dell'esercizio;   gli incassi  ed i pagamenti complessivamente
   effettuati dal  Tesoriere nell'anno, in conto competenza ed in
   conto  residui;     il   saldo  di   tesoreria  alla  chiusura
   dell'esercizio;
2) il  totale dei  residui attivi e dei residui passivi alla fine
   dell'esercizio;
3) l'avanzo o il disavanzo d'amministrazione.

ARTICOLO 51
(Dati dell'entrata)

I dati  relativi all'entrata,  agli effetti  di cui  all'articolo
precedente, sono:

 1)  l'ammontare   dei   residui   attivi   accertati  all'inizio
    dell'esercizio cui il conto si riferisce;
 2) le previsioni finali di competenza;
 3) le previsioni finali di cassa;
 4)  gli   stanziamenti   di   cassa    riportati  dall'esercizio
    precedente;
 5)  l'ammontare delle   entrate   riscosse  e versate  in  conto
    residui;
 6)  l'ammontare delle   entrate  riscosse  e  versate  in  conto
    competenza;
 7)  l'ammontare complessivo  delle entrate  riscosse  e  versate
    nell'esercizio;
 8) l'ammontare delle entrate accertate nell'esercizio;
 9)  le eccedenze  di  entrate  o  le  minori  entrate  accertate
    rispetto le previsioni di competenza;
10) le  eccedenze di  entrate o  le minori  entrate,  riscosse  e
    versate, rispetto alle previsioni di cassa;
11) l'ammontare dei residui, accertati all'inizio dell'esercizio,
    ed eliminati  nel corso  di esso,  nonchè dei residui attivi
    riprodotti nel corso dell'esercizio medesimo;
12) l'ammontare  dei residui  attivi provenienti  dagli  esercizi
    precedenti, rideterminati  alla fine dell'esercizio medesimo,
    in base  alle cancellazioni od ai riaccertamenti effettuati e
    da riportare al nuovo esercizio;
13) l'ammontare  dei   residui    attivi    formatisi  nel  corso
    dell'esercizio;
14) l'ammontare  complessivo  dei  residui    attivi  al  termine
    dell'esercizio.

ARTICOLO 52
(Dati della spesa)

I dati  relativi alla  spesa, agli  effetti di  cui all'art.  50,
sono:

 1)  l'ammontare   dei   residui   passivi  accertati  all'inizio
    dell'esercizio cui il conto si riferisce;
 2) le previsioni finali di competenza;
 3) le previsioni finali di cassa;
 4) l'ammontare dei pagamenti effettuati in conto residui;
 5) l'ammontare dei pagamenti effettuati in conto competenza;
 6)  l'ammontare   complessivo   dei      pagamenti    effettuati
    nell'esercizio;
 7) l'ammontare degli impegni assunti nell'esercizio;
 8)  le economie  e  le  eccedenze    di  impegni  rispetto  agli
    stanziamenti di competenza;
 9)  le economie  e  le  eccedenze  di  pagamenti  rispetto  agli
    stanziamenti di cassa;
10) l'ammontare   dei   residui   passivi,  accertati  all'inizio
    dell'esercizio, ed  eliminati nel  corso di esso, nonchè dei
    residui passivi riprodotti nel corso dell'esercizio medesimo;
11) l'ammontare  dei residui  passivi provenienti  dagli esercizi
    precedenti, rideterminati  alla fine dell'esercizio medesimo,
    in base alle cancellazioni ed alle reiscrizioni effettuate, e
    da riportare al nuovo esercizio;
12) l'ammontare    dei    residui  passivi  formatisi  nel  corso
    dell'esercizio;
13) l'ammontare   complessivo  dei  residui  passivi  al  termine
    dell'esercizio.

ARTICOLO 53
(Conto economico)

Il conto  economico contiene  le idonee  dimostrazioni  contabili
delle variazioni  del risultato finanziario di competenza, dovute
a insussistenze  attive e  passive della  gestione dei residui, a
rendite e  spese non  finanziarie ed  a sopravvenienze  attive  o
passive.

Il   conto    medesimo   determina    il   risultato    economico
dell'esercizio, da  portare in  aumento o  in  diminuzione  della
situazione patrimoniale iniziale.

ARTICOLO 54
(Conto del patrimonio. Allegati)

Il conto  del patrimonio  indica la  consistenza  degli  elementi
patrimoniali  attivi   e  passivi   all'inizio  ed   al   termine
dell'esercizio.

Esso  pone   in  evidenza   l'incremento  o  la  diminuzione  del
patrimonio netto  iniziale sulla base delle risultanze economiche
di cui al secondo comma dell'art. 53.

Al conto del patrimonio è allegato:

a) l'elenco dei debiti perenti ai sensi dell'art. 42;
b) l'elenco    descrittivo    dei  beni  alla  data  di  chiusura
   dell'esercizio cui il conto si riferisce, riportando i dati di
   cui al  terzo comma  dell'art. 8  e specificando,  per i  beni
   mobili ad  utilizzazione pluriennale  distinti ai  sensi della
   lett. c)  del secondo  comma dell'articolo  citato, il periodo
   presunto di utilizzo.

CAPO IV
CONTROLLI E RESPONSABILITA'

ARTICOLO 55
(Bilanci e conti consuntivi degli Enti titolari delle funzioni)

I Comuni,  singoli o  associati, e  le Comunità Montane ai sensi
dell'art. 1, terzo comma:

1) iscrivono,  nei rispettivi  bilanci, le risultanze complessive
   delle previsioni  di entrata  e di  spesa del  bilancio  della
   relativa USL;
2) curano che, negli stanziamenti iscritti in entrata e in uscita
   dei loro bilanci, siano compresi, per i compiti della relativa
   USL, gli  affidamenti regionali  relativi alle  funzioni sub -
   delegate ai  sensi dell'art. 7 della LR 63/79 le cui somme non
   possono essere  utilizzate in alcun caso per altre finalità a
   norma dell'art. 43, secondo comma, lett. c);
3) allegano  alla relazione annuale, da trasmettere al Presidente
   della Giunta  regionale ai  sensi dell'art. 24 della LR 63/78,
   il bilancio  di previsione  della relativa USL per l'esercizio
   in corso;
4) iscrivono,  nei rispettivi  conti  consuntivi,  le  risultanze
   complessive del conto consuntivo della relativa USL.

I singoli  Comuni allegano,  al proprio  bilancio ed  al  proprio
conto  consuntivo,  rispettivamente,  il  bilancio  ed  il  conto
consuntivo della USL nella quale essi sono ricompresi.

Il Comune di Firenze provvede agli adempimenti, indicati ai punti
1),  2),   3)  e   4)  del  primo  comma  ed  al  secondo  comma,
distintamente per ciascuna USL facente capo ad esso.

La delibera della Giunta regionale, di cui all'art. 27, fornisce,
ai  soggetti   indicati  ai   commi   precedenti,   elementi   di
contabilizzazione relativamente a quanto previsto al punto 2) del
primo comma.

ARTICOLO 56
(Verifiche di cassa)

I Comuni,  singoli o  associati, e  le Comunità Montane ai sensi
del  terzo  comma  dell'art.  1,  nelle  persone  del  Presidente
dell'Associazione Intercomunale  o della  Comunità Montana o suo
delegato e/o  del responsabile  dell'Ufficio  di  contabilità  o
funzionario di  esso, curano  periodiche verifiche  di cassa, con
ritmo almeno  bimestrale, in  ordine alla gestione della cassa da
parte della  relativa USL  a norma degli artt. 36, 40, 41 e 48 ed
al conseguente  servizio di tesoreria a norma degli artt. 36, 40,
45,  46   e  47.   Il  Comune  di  Firenze  provvede,  parimenti,
relativamente alle UUSSLL facenti capo ad esso.

Ove  la  verifica  ai  sensi  del  comma  precedente  accerti  un
disavanzo di  cassa, dell'accertamento  stesso è  data  formale,
immediata   comunicazione    al   Presidente    dell'Associazione
Intercomunale o  della Comunità  Montana o al Sindaco del Comune
detto,  interessato,   agli  effetti  degli  adempimenti  di  cui
all'art. 58, secondo comma.

I soggetti  di cui  al primo  comma, nel  caso  che  la  verifica
accerti il  disavanzo di cassa, completano l'accertamento con una
relazione  illustrativa   dell'eventuale  disavanzo   complessivo
d'esercizio, che  si ottiene  rapportando il  disavanzo di  cassa
medesimo alla  situazione creditoria  e debitoria risultante, per
l'intero esercizio  in corso, dal bilancio di previsione dell'USL
loro trasmesso ai sensi dell'art. 33, primo comma.

La comunicazione  di cui  al secondo  comma si  completa  con  la
relazione prevista al comma precedente.

ARTICOLO 57
(Rendiconti trimestrali)

Il Comitato  di gestione,  con  atti  di  cui  dà  comunicazione
all'Assemblea  dell'USL,  approva  rendiconti  trimestrali  della
gestione d'esercizio,  rispettivamente alla data del 31 marzo, 30
giugno, 30 settembre e 31 dicembre.

In essi  è dato  conto dell'avanzo o disavanzo di cassa, nonchè
dei crediti  e debiti  di bilancio già accertati alla data della
resa  del   conto  medesimo   ai  sensi   del  comma  precedente,
dettagliando gli eventuali impedimenti obiettivi per cui, decorso
il termine di novanta giorni, non sono stati effettuati pagamenti
per forniture.

Entro il  termine perentorio  di trenta giorni dalla scadenza del
trimestre cui  il rendiconto  si riferisce, a cura del Presidente
del  Comitato,   o  altro   componente  all'uopo  incaricato,  il
rendiconto medesimo è fatto pervenire alla Giunta regionale.

Il rendiconto  trimestrale è  inviato alla  Giunta  completo  di
relazione, redatto  sotto  la  responsabilità  del  Comitato  di
gestione stesso, illustrativa dell'avanzo o disavanzo complessivo
che il rendiconto pone in evidenza in riferimento alla situazione
creditoria e  debitoria risultante,  dal bilancio  di  previsione
dell'USL, per l'intero esercizio in corso.

Ove la  relazione illustrativa  di cui al comma precedente faccia
constare  un   disavanzo  complessivo  ai  sensi  di  quanto  ivi
previsto, il  rendiconto trimestrale e la relazione medesima sono
parimenti fatti  pervenire, entro  il termine perentorio indicato
al terzo comma, il Presidente dell'Associazione Intercomunale cui
l'USL fa  capo, agli  effetti di  cui all'art. 58, secondo comma.
Agli stessi  effetti, il Presidente della Comunità Montana ed il
Sindaco del Comune di Firenze, cui l'USL fa capo, acquisiscono il
rendiconto e la relazione detta.

ARTICOLO 58
(Provvedimenti)

I Comuni,  singoli o  associati, e  le Comunità Montane ai sensi
del terzo  comma dell'art.  1, qualora  dalla verifica di cassa a
norma  dell'art.   56,  o  dal  rendiconto  trimestrale  a  norma
dell'art.  57,   rapportati   rispettivamente   alla   situazione
creditoria e  debitoria risultante  dal  bilancio  di  previsione
dell'esercizio in  corso  trasmesso  ai  sensi  del  primo  comma
dell'art.  33,   accertino,  anche  sulla  base  delle  relazioni
illustrative rispettivamente previste all'art. 56 ed all'art. 57,
un disavanzo  complessivo nella gestione dell'USL ad essi facente
capo, in ordine alla quale la verifica è stata effettuata o alla
quale  si  riferisce  il  rendiconto,  adottano  i  provvedimenti
necessari a riportare in equilibrio il conto di gestione dell'USL
medesima.

Agli  effetti   dell'adozione  dei   provvedimenti   stessi,   il
Presidente  dell'Associazione  Intercomunale  o  della  Comunità
Montana o  il Sindaco  di  Firenze,  competenti,  sono  tenuti  a
convocare gli organi deliberanti dell'Ente da essi rappresentato,
competenti secondo il relativo ordinamento, nel termine di trenta
giorni  dal   ricevimento  degli   atti   trasmessi   ai   sensi,
rispettivamente, dell'art. 56 e dell'art. 57.

ARTICOLO 59
(Adempimenti regionali)

Alla relazione  generale annuale sulla gestione ed efficienza dei
servizi  sanitari,  che  il  Presidente  della  Giunta  regionale
presenta al  Consiglio regionale  ai sensi  dell'art. 25 della LR
63/78, è  allegata la situazione contabile degli impegni assunti
dalle UUSSLL  sulla quota degli stanziamenti per il SSN assegnata
alla Regione.  La situazione  contabile detta  è ottenuta  dalla
Giunta regionale  sulla base  dei dati  fatti pervenire ad essa a
norma del  quinto comma dell'art. 49 della presente legge e salvi
i poteri  della stessa  di cui all'art. 24, ultimo comma della LR
63/78.

Agli effetti  delle trasmissioni  ai Ministri  competenti di cui,
rispettivamente, all'art.  49, ultimo  comma e all'art. 50, terzo
comma della  L. 833/78,  la Giunta  regionale si avvale parimenti
della facoltà  di cui  al citato  art. 24, ferme le disposizioni
degli artt.  49, quinto  comma e  57, terzo  comma della presente
legge.

La Giunta  regionale, nella  fase  di  prima  operatività  delle
UUSSLL, effettua  periodici controlli  della spesa delle stesse e
provvede, in  ordine ad  esse, agli adempimenti di cui agli artt.
57 e 58 per quanto attiene ai rendiconti.

ARTICOLO 60
(Responsabilità)

Gli  amministratori  ed  i  dipendenti  dell'USL  sono  tenuti  a
risarcire i  danni all'USL stessa secondo le norme vigenti per le
amministrazioni dello Stato.

Gli amministratori dell'USL ed i responsabili delle articolazioni
organizzative   competenti    secondo    la    legge    regionale
sull'organizzazione delle  UUSSLL, rispondono, in solido nei casi
previsti dall'art.  51, ultimo  comma della  L. 833/78,  salve le
specifiche responsabilità  nel  periodo  indicato  all'art.  59,
ultimo comma.

TITOLO III
CONTRATTI

ARTICOLO 61
(Norme generali)

I contratti  dell'USL debbono  essere, di  regola,  preceduti  da
apposite gare, secondo le norme della presente legge.

La scelta  del contraente  avviene  a  mezzo  di  asta  pubblica,
licitazione privata, trattativa privata o appalto - concorso.

Le  delibere   preliminari  alla   stipulazione  dei   contratti,
concernenti  la   determinazione  delle   modalità   essenziali,
l'approvazione del  progetto di contratto e la scelta della forma
di contrazione,  sono di  competenza del Comitato di gestione. E'
estesa,  in   ordine   alle   dette   delibere,   la   competenza
dell'Assemblea dell'USL  secondo la disciplina dell'art. 3, sesto
comma, fatta  salva la competenza della stessa ai sensi dell'art.
5, quinto  comma, per  le ipotesi  ivi previste.  Resta fermo, in
ordine alle  delibere medesime,  l'adempimento di cui all'art. 3,
ultimo comma, per quanto attiene alle acquisizioni di beni.

Nei contratti per la fornitura di beni e servizi, l'USL è tenuta
ad includere  la clausola  del pagamento  delle  forniture  entro
novanta giorni  dalla data  in cui  la fattura  è pervenuta,  in
osservanza del disposto dell'art. 50, primo comma, punto 8) della
L. 833/78.

I contratti  devono avere  termine e  durata certa, e non possono
essere stipulati  con onere  continuativo per  l'USL se  non  per
ragioni di necessità o convenienza espressamente motivate.

Non si può variare la durata dei contratti già stipulati quando
siano in  corso di  esecuzione, salvo  nei casi  di proroga  e di
forza maggiore consentiti da disposizioni di legge.

ARTICOLO 62
(Asta pubblica)

L'asta pubblica  è preceduta  da avviso  affisso presso  la sede
dell'USL.  Un   estratto  di  esso  è  altresì  pubblicato  nel
Bollettino Ufficiale  della Regione  e in  due  o  più  giornali
quotidiani a  divulgazione nazionale e a larga diffusione locale,
almeno venti giorni prima di quello fissato per la gara.

L'avviso deve  contenere, oltre  all'oggetto  del  contratto,  le
condizioni e  prescrizioni  per  l'ammissione  alla  gara  e  per
l'esecuzione del  contratto, nonchè  i criteri di aggiudicazione
di cui al successivo art. 64.

ARTICOLO 63
(Licitazione privata)

Nel caso  di licitazione  privata per  l'esecuzione di  opere, si
provvede secondo le norme indicate nella legge 2-2-1973, n. 14, e
successive modificazioni. Negli altri casi di licitazione, in uno
dei seguenti modi:

a) per  mezzo di  offerta segreta,  da confrontarsi con il prezzo
   base indicato nell'avviso di gara;
b) per mezzo di offerta di prezzi unitari.

L'invio a  ditte o  persone ritenute  idonee deve  contenere,  in
schema, almeno:

- la descrizione sommaria dell'oggetto del contratto;
- le condizioni generali e particolari del contratto;
- l'indicazione della procedura adottata per l'aggiudicazione.

La   richiesta    di   invito   non   vincola   l'Amministrazione
all'esecuzione dell'opera.

ARTICOLO 64
(Criteri di aggiudicazione)

Le gare,  sia ad  asta pubblica,  sia a licitazione privata, sono
aggiudicate in base ai seguenti criteri:

1) per  i contratti  dai quali  derivi un'entrata  per la USL, al
   prezzo più  alto rispetto  a quello  indicato nell'avviso  di
   gara o nella lettera di invito;
2) per  i contratti  dai quali  derivi una spesa per la USL ferme
   restando per gli appalti delle opere pubbliche le disposizioni
   di cui alla legge 2-2-1973, n. 14:

   a) al  prezzo più  basso, qualora  i lavori, la fornitura dei
      beni o  dei servizi  che  formano  oggetto  del  contratto,
      debbano  essere   conformati  ad   appositi  capitolati   o
      disciplinari tecnici;
   b) a  favore dell'offerta  più  vantaggiosa,  non    solo  in
      termini economici,  ma anche  in riferimento  alla qualità
      della  prestazione   ed  alla   funzionalità  tecnica  del
      servizio.

L'USL, a suo giudizio insindacabile, esclude le offerte di coloro
che, nell'esecuzione  di altri contratti, si siano resi colpevoli
di negligenza o malafede.

ARTICOLO 65
(Trattativa privata)

Il ricorso alla trattativa privata è ammesso:

1) quando  le altre  forme di  gara siano  andate deserte  ovvero
   quando non abbiano condotto ai risultati minimi indicati dalla
   USL;
2) per  l'acquisto di  beni la  cui produzione  è  garantita  da
   privativa industriale  o che una sola ditta può fornire con i
   requisiti tecnici ed il grado di perfezione richiesti;
3) per  l'acquisto e locazione di immobili;  i relativi contratti
   devono essere  preceduti da  parere di congruità dell'Ufficio
   Tecnico  del  Comune  ove  l'immobile  è  ubicato  e,  per  i
   contratti  medesimi  di  entità  rilevante,  dell'UTE  o  del
   competente Ufficio del Genio Civile;
4) quando  l'urgenza degli acquisti, dei lavori o delle forniture
   di beni  o servizi,  dovuta a  circostanze  imprevedibili,  da
   motivare  adeguatamente   nel   provvedimento,   ovvero   alla
   necessità di far eseguire le prestazioni a spese ed a rischio
   degli imprenditori  inadempienti, non consenta l'indugio della
   pubblica gara;
5) per  lavori    complementari  non  considerati  nel  contratto
   originario  e   che  siano   resi  necessari   da  circostanze
   impreviste, da  motivare adeguatamente nel provvedimento;  per
   l'esecuzione di  lavori, a  condizione che siano affidati allo
   stesso  contraente   e  non  possano  essere  tecnicamente  od
   economicamente separabili, siano strettamente necessari per il
   completamento dei  lavori, e  che il loro ammontare non superi
   complessivamente il  10 per  cento dell'importo  del contratto
   originario;
6) quando  trattasi di  contratti di importo non superiore a lire
   50 milioni,  con esclusione  dei casi  in cui  detti contratti
   rappresentino  ripetizione,   frazionamento,  completamento  o
   ampliamento di precedenti lavori, forniture o servizi;
7) per  l'affidamento di   studi,   ricerche,  sperimentazioni  e
   consulenze a  persone o ditte aventi alta competenza tecnica o
   scientifica.

La trattativa  privata può  avere luogo  solo quando siano state
interpellate almeno  tre ditte, salvo i casi ai punti 2), 3) e 7)
del precedente comma.

I motivi  del ricorso  alla trattativa  privata devono  risultare
dettagliatamente  nel   provvedimento  deliberativo   di  cui  al
precedente art. 61.

ARTICOLO 66
(Appalto concorso)

Si provvede  all'appalto concorso  quando si  tratta di  lavori o
forniture di particolare complessità tecnico - scientifica o che
richiedono competenze o mezzi di esecuzione speciali.

Le persone  o le  ditte invitate  presentano, nei termini, modi e
forme previste  dall'invito,  il  progetto  dei  lavori  o  della
fornitura.

La scelta  del progetto  è effettuata dall'USL sentito il parere
di  una   commissione  tecnica   appositamente  nominata  per  la
valutazione degli  elementi economici  e  tecnici  delle  singole
offerte.

Nessun compenso  o rimborso  può  essere  comunque  preteso  dai
concorrenti  per   l'elaborazione  dei   progetti  dai   medesimi
presentati.

Qualora  i   progetti  presentati   non  risultino  adeguati,  la
commissione di  cui al  terzo comma  può proporre al Comitato di
gestione  che  venga  indetto  un  nuovo  appalto  concorso,  con
l'eventuale adozione di nuove prescrizioni.

ARTICOLO 67
(Contratti con enti pubblici, cooperative o loro consorzi)

La contrattazione con enti pubblici può sempre avvenire senza le
limitazioni  di  oggetto  e  di  forme  previste  negli  articoli
precedenti.

Per la  contrattazione con  società cooperative  o  consorzi  di
cooperative, l'USL  ha facoltà  di procedere con il metodo della
trattativa privata,  quando tali  società o  consorzi  accettino
prezzi non  superiori a  quelli massimi  risultanti  dai  listini
delle Camere di Commercio nella cui circoscrizione ha sede l'USL,
salvi gli  adeguamenti trimestrali  dei listini stessi in caso di
contratti di somministrazione che comportino consegne per un arco
di tempo superiore al trimestre.

Quando si  provvede a  mezzo di  trattativa privata  ai sensi del
comma precedente,  deve essere  interpellato il maggior numero di
società o  consorzi, comunque  non inferiore a tre, salvo che la
natura,  l'urgenza   della  prestazione   ovvero   l'assenza   di
concorrenti siano  tali da  rendere necessario  il ricorso ad una
determinata società cooperativa e consorzio di cooperative.

ARTICOLO 68
(Capitolato generale tipo)

Il Consiglio  regionale approva  il capitolato  generale tipo per
l'appalto e la fornitura di beni e servizi delle UUSSLL, al quale
debbono   uniformarsi    i   capitolati    speciali    deliberati
dall'Assemblea della  USL per  far parte  integrante dei  singoli
contratti.

ARTICOLO 69
(Approvazione e stipulazione dei contratti)

Il Comitato  di gestione approva le risultanze della gara o della
trattativa privata, lo schema di contratto e autorizza la stipula
del contratto.

Salvo il caso in cui nell'avviso d'asta o nella lettera di invito
alla  licitazione   privata  sia  stabilito  che  il  verbale  di
aggiudicazione    tiene    luogo    del    contratto,    avvenuta
l'aggiudicazione si procede alla stipulazione del contratto entro
il   termine    massimo   di    trenta    giorni    dalla    data
dell'aggiudicazione   ovvero    della   comunicazione   di   essa
all'impresa aggiudicataria.

Per la  trattativa privata,  la stipulazione  del contratto  deve
aver  luogo   parimenti  entro   trenta  giorni   dalla  data  di
comunicazione all'impresa dell'accettazione dell'offerta.

La comunicazione  di cui  al secondo e terzo comma ha luogo entro
dieci   giorni   dall'aggiudicazione   ovvero   dall'accettazione
dell'offerta.

I  contratti  sono  stipulati  dal  Presidente  del  Comitato  di
gestione o  dal componente  di esso  a ciò  delegato,  in  forma
pubblica o  privata, secondo  le disposizioni  di legge.  Possono
inoltre essere stipulati mediante:

1) scrittura  privata firmata dall'offerente e dal Presidente del
   Comitato di gestione o componente di esso a ciò delegato;
2) obbligazione stesa in calce al capitolato;
3) atto  separato di obbligazione sottoscritto da chi presenta la
   offerta;
4) scambio di corrispondenza, secondo l'uso del commercio, quando
   sono conclusi con ditte commerciali.

Resta ferma,  in ordine  alla approvazione  e/o stipulazione  dei
contratti ai  sensi del presente articolo, l'eventuale competenza
degli uffici  secondo la  disciplina di  cui  all'art.  3,  sesto
comma,   nonchè,   in   ordine   alla   stipulazione   medesima,
l'adempimento previsto  all'ultimo comma dell'articolo citato per
quanto attiene alle acquisizioni di beni.

Qualora si  verificasse una  sopravvenienza di carattere negativo
che rendesse superflua o dannosa la conclusione del contratto, il
Comitato di  gestione, fino a quando il contratto medesimo non è
stato stipulato, può disporre la non sottoscrizione.

ARTICOLO 70
(Servizi di economato - Regolamento)

L'Assemblea  dell'USL   adotta  apposito   regolamento   per   la
disciplina dei servizi di economato.

Il regolamento,  oltre a  dettare norme  in ordine al servizio di
cassa  interno   ai  sensi   dell'art.  48  ed  a  stabilire,  in
particolare, quali  servizi  o  forniture  possono  eseguirsi  in
economia nonchè i limiti di somma per gruppi omogenei di servizi
o  forniture,   è  adottato   in  conformità  al  disposto  dei
successivi artt. 71, 72 e 73.

ARTICOLO 71
(Lavori in economia)

I lavori in economia possono essere esclusivamente eseguiti:

a) in  amministrazione diretta,  con materiali,  utensili e mezzi
   propri o appositamente noleggiati e con personale dell'USL;
b) a  cottimo fiduciario,  mediante affidamento a ditte o persone
   di  nota   capacità  ed  idoneità,  previa  acquisizione  di
   preventivi o  progetti contenenti  le condizioni di esecuzione
   dei lavori,  i relativi  prezzi, le modalità di pagamento, le
   penalità  da   applicare  in  caso  di  mancata  o  ritardata
   esecuzione ed ogni altra condizione ritenuta utile.

ARTICOLO 72
(Provviste in economia)

Le  provviste   in  economia   possono  essere   eseguite  previo
interpello  di   almeno  tre  ditte  per  preventivi  ed  offerte
contenenti le condizioni di esecuzione, le modalità di pagamento
ed ogni altra condizione ritenuta utile alla USL.

Quando si  tratti di  acquisti di materiale di consumo di importo
non superiore  a 500  mila lire  e  di  immediato  impiego,  può
prescindersi dalle formalità di cui al precedente comma.

ARTICOLO 73
(Casi particolari di ricorso al sistema in economia)

Possono essere  eseguiti in  economia,  qualunque  sia  l'importo
relativo:

a) le provviste ed i lavori nel caso di riscissione o risoluzione
   di  un  contratto,  quando  ciò  sia  ritenuto  necessario  o
   conveniente per  assicurare la  esecuzione nel  tempo previsto
   dal contratto rescisso o risolto;
b) i  lavori di  completamento e  di riparazione in dipendenza di
   deficienza o  di danni  constatati dai  collaudatori e  per  i
   quali siano state effettuate le corrispondenti detrazioni agli
   appaltatori o ditte;
c) le   operazioni  di  sdoganamento  di  materiali  importati  e
   relative assicurazioni.

ARTICOLO 74
(Controlli)

I controlli  relativi all'esecuzione  ed il  collaudo delle opere
eseguite in appalto sono esercitate a cura dell'USL, salvo quanto
stabilito in leggi statali o regionali sulle opere finanziarie in
tutto o in parte dallo Stato o dalla Regione.

Spetta al Comitato di gestione deliberare sulle domande o riserve
dell'appaltatore, sulle  transazioni, sulla  non applicazione  di
penalità contrattuali,  nonchè sulla  revisione in aumento o in
diminuzione dei prezzi contrattuali.

ARTICOLO 75
(Unioni d'acquisto)

Le UUSSLL  possono associarsi fra loro per ottenere facilitazioni
nell'acquisto di  beni e servizi con modalità e criteri definiti
da apposito provvedimento del Consiglio regionale.

Le norme  che disciplinano  le forme e le procedure contrattuali,
si applicano anche ai contratti d'acquisto in unione.

Le UUSSLL  che partecipano alla unione delegano alle procedure di
acquisto una  commissione  rappresentativa  di  tutte  le  UUSSLL
partecipanti.

ARTICOLO 76
(Standards uniformi di contrattazione)

Il piano  sanitario regionale  indica per  quali  beni  mobili  e
attrezzature  sia  necessario  garantire  standards  di  qualità
uniformi su tutto il territorio.

La Giunta  regionale fissa  annualmente condizioni e requisiti da
richiedere per  ciascuna categoria di beni mobili e attrezzature,
indicate nel  piano, anche  a seguito  di trattative  concluse in
sede centralizzata.

ARTICOLO 77
(Rinvio)

Per quanto  non previsto  dal presente  Titolo si  osservano,  in
quanto applicabili,  le disposizioni di cui alla LR 20-3-1975, n.
22  recante   "Norme  sulle  procedure  contrattuali  degli  Enti
Ospedalieri", modificata con LR 26-10-1979, n. 50.

TITOLO IV
NORMA FINALE

ARTICOLO 78
(Servizi sociali e rinvii)

Per la gestione dei servizi sociali da parte delle UUSSLL a norma
del Titolo  VII della  LR 63/79,  si applicano  i principi  e  la
disciplina della  presente legge,  in quanto  compatibili con  la
vigente legislazione  sulle funzioni  di  competenza  dei  Comuni
nella materia,  fermo rimanendo che le poste relative al bilancio
ed al  conto consuntivo  sono tenute  distinte  per  la  gestione
sanitaria e per quella sociale stessa.

Con  delibera   del  Consiglio   regionale,  relativamente   alla
utilizzazione  del   patrimonio  ed  alla  contabilità,  saranno
emanate le opportune norme per il raccordo della disciplina della
presente legge  con le  esigenze  specifiche  della  materia  dei
servizi sociali.

Per quanto  non previsto  dalla presente  legge si  osservano, in
quanto applicabili,  le norme sull'utilizzazione del patrimonio e
la contabilità dei Comuni.

La presente  legge è  pubblicata sul  Bollettino Ufficiale della
Regione. E' fatto obbligo a chiunque spetti di osservarla e farla
osservare come legge della Regione Toscana.

Firenze, 24 maggio 1980.

La presente  legge è  stata approvata dal Consiglio Regionale il
17-4-1980 ed  è stata vistata dal Commissario del Governo il 21-
5-1980.



ENTI SANITARI
CONTABILITA' CONTRATTI

