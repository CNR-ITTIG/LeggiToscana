Piano Sanitario Regionale 1984-1986 e Piano Regionale dei Servizi
Sociali 1984-1986.

Il Consiglio Regionale ha approvato il 30-10-1984
Il Commissario del Governo ha apposto il visto il 30-11-1984
Il Presidente  della Giunta  Regionale promulga la seguente legge
regionale:

ARTICOLO 1
(Oggetto della legge)

1. La presente legge detta norma per il piano sanitario regionale
e per  il  piano  regionale  dei  servizi  sociali,  relativi  al
triennio 1984-1986,  determinando le procedure di attuazione e di
aggiornamento dei  predetti piani.  Essa istituisce  altresì  il
Comitato regionale  per  le  attività  sanitarie  e  sociali  ed
apporta modificazioni  alla  LR  24-5-1980,  n.  71,  concernente
l'organizzazione delle  unità sanitarie  locali, nonchè alla LR
24-5-1980, n.  68 relativa alla disciplina dell'utilizzazione del
patrimonio, della  contabilità  e  dei  contratti  delle  unità
sanitarie locali.

PARTE I
DISPOSIZIONI CONCERNENTI LA PIANIFICAZIONE E L'ORGANIZZAZIONE DEI
SERVIZI SOCIO - SANITARI PER IL TRIENNIO 1984-1986

TITOLO I
PIANO SANITARIO  REGIONALE  E PIANO REGIONALE DEI SERVIZI SOCIALI
PER IL TRIENNIO 1984/1986

ARTICOLO 2
(Determinazione  dei  piani  regionali  e  conformità  al  piano
sanitario nazionale)

1. In  attuazione degli  articoli 5  e  48  dello  Statuto  della
Regione Toscana,  nel rispetto della L. 23-12-1978, n. 833, degli
obiettivi del  programma regionale  di sviluppo  e delle norme di
disciplina  degli   interventi  finanziari,   la  presente  legge
determina il  piano sanitario regionale ed il piano regionale dei
servizi sociali,  di cui all'art. 31 della LR 19-12-1979, n. 63 e
successive modificazioni, per il triennio 1984-1986.

2. A seguito dell'emanazione del primo piano sanitario nazionale,
la  giunta   regionale  predispone   apposita   relazione   sulla
conformità  dei   piani  regionali   in  vigore,  rispetto  alle
prescrizioni e  agli indirizzi  del piano  sanitario nazionale, e
definisce le eventuali proposte di modifica dei piani regionali.

3. Con  legge regionale  si provvederà  alle eventuali modifiche
dei  piani   regionali,  adeguando   contestualmente  le  cadenze
temporali  degli  atti  di  programmazione  sanitaria  e  sociale
previste dalla  presente  legge  a  quelle  del  piano  sanitario
nazionale.

4. Nella  presente legge le parole "piani regionali" vanno intese
quale congiunto  riferimento ai  piani di cui al precedente comma
1).

ARTICOLO 3
(Indirizzi generali dei piani regionali)

1. I piani regionali sono attuati nel rispetto delle disposizioni
della  presente   legge  e   dei  seguenti   indirizzi   generali
prioritari:

a) prevenzione  dei fattori  di rischio  e di  danno  generali  e
   specifici;
b) riqualificazione dell'assistenza di base e riduzione del tasso
   di ospedalizzazione;
c) sviluppo e qualificazione delle attività per il reinserimento
   sociale e superamento delle strutture di ricovero emarginanti,
   con reimpiego del personale, dei beni e delle attrezzature;
d) integrazione tra i servizi sociali ed i servizi sanitari;
e) tutela  delle dignità  del cittadino  e del  suo diritto alla
   riservatezza, alla  parità del  trattamento assistenziale  ed
   alla informazione  circa gli interventi diagnostico - curativi
   cui deve essere sottoposto;
f) partecipazione    popolare  alla  definizione  della  politica
   sanitaria ed  alla verifica  dell'attività, anche  attraverso
   del decentramento comunale;
g) riconoscimento e sostegno del volontariato;
h) qualificazione  delle  prestazioni  attraverso  iniziative  di
   formazione,  aggiornamento   permanente,  riqualificazione   e
   riconversione del personale;
i) promozione    dell'attività  di    ricerca  epidemiologica  e
   utilizzazione sistematica degli strumenti informativi;
l) ricerca del rapporto ottimale fra costi e benefici.

ARTICOLO 4
(Contenuto dei piani)

1. Il  piano sanitario regionale 1984-1986 si articola, oltre che
nelle disposizioni  della parte  I della  presente legge  e degli
allegati 1,  2,  3,  4,  5,  6,  7,  8,  in  progetti  obiettivo,
interventi programmatici prioritari ed azioni di piano, di cui ai
successivi commi, contenenti direttive per la sua attuazione.

2. I progetti obiettivo, nel rispetto dell'art. 16 della LR 24-5-
1980, n.  71, costituiscono una modalità di attuazione del piano
e consistono  nello svolgimento unitario e globale, coordinato in
forma dipartimentale, di attività da realizzarsi anche con quote
vincolate della  parte corrente del fondo sanitario regionale. Ad
essi non  si applica  la  procedura  di  scorrimento  di  cui  al
successivo art. 6, primo comma.

3. I progetti obiettivo si articolano nei seguenti allegati:

a) salute  della donna,  procreazione responsabile e tutela della
   maternità, dell'infanzia e dell'età evolutiva;
b) salute degli anziani;
c) salute dei lavoratori in ambienti di lavoro.

4.  Gli  interventi  programmatici  prioritari  consistono  nello
svolgimento   unitario    e   globale,    coordinato   in   forma
dipartimentale, delle  attività che  risultano dai sottoelencati
allegati:

d) prevenzione dei tumori e assistenza agli affetti da neoplasie;
e) superamento  degli ospedali  psichiatrici nell'obiettivo della
   tutela della  salute mentale, anche attraverso l'approntamento
   di residenze sociali assistite o protette;
f) prevenzione  della   tossicodipendenza  ed    assistenza    ai
   tossicodipendenti.

5. Le  azioni di piano individuano obiettivi e metodologie per la
gestione degli  interventi nelle  materie di  cui  agli  allegati
sottoelencati:

g) igiene pubblica e del territorio;
h) distretti e attività sanitarie e sociali di base;
i) prevenzione, igiene e sicurezza nei luoghi di lavoro;
l) assistenza sanitaria specialistica;
m) intervento psichiatrico;
n) recupero e rieducazione funzionale;
o) assistenza farmaceutica;
p) attività veterinaria;
q) formazione del personale r) sistema informativo;
s) educazione sanitaria;
t) immunoematologia e distribuzione del sangue.

6. Il  piano regionale dei servizi sociali risulta dall'elaborato
di cui all'apposito allegato.

ARTICOLO 5
(Efficacia dei piani)

1. I  piani regionali  costituiscono ad  ogni effetto vincolo per
l'elaborazione,  la  definizione  e  l'attuazione  del  programma
pluriennale socio  - sanitario  delle unità sanitarie locali, di
cui al successivo art. 8.

2. I piani regionali costituiscono altresì indirizzo:

a) per  il concorso  della  Regione  alla  formazione  del  piano
   sanitario nazionale, ai sensi dell'art. 4 della LR 19-12-1979,
   n. 63 e successive modificazioni e dell'art. 49, ultimo comma,
   della L. 23-12-1978, n. 833;
b) per  il concorso    della    Regione  alla  definizione  delle
   convenzioni, di  cui agli  artt. 39,  40 e  42 della L. 23-12-
   1978, n.  833, da  approvarsi con  deliberazione del consiglio
   regionale;
c) per  l'accettazione di  eredità, legati,  donazioni e beni in
   comodato.

ARTICOLO 6
(Aggiornamento annuale e scorrimento dei piani regionali)

1. Annualmente  la legge  regionale, in  base alle  relazioni  di
verifica dello  stato di  attuazione del  piano  sanitario  e  di
quello dei  servizi sociali  predisposte dalla  giunta  ai  sensi
dell'art.  25   della  LR   19-12-1979,  n.   63   e   successive
modificazioni e dell'art. 6 della LR 21-6-1982, n. 50, dispone le
eventuali modifiche  ai contenuti  dei piani  medesimi ed il loro
aggiornamento relativamente  alle annualità  successive all'arco
temporale di validità dei piani.

ARTICOLO 7
(Partecipazione delle province allo svolgimento della funzione di
programmazione della Regione)

1. Fermo  restando quanto  previsto dall'art.  12 della L. 23-12-
1978,  n.   833,  le   province  collaborano   con   la   Regione
all'attività  di   programmazione  e   di  coordinamento,  anche
attraverso   periodiche    consultazioni   dei   comuni   e   dei
rappresentanti degli  organi di  gestione delle  unità sanitarie
locali operanti nel territorio provinciale.

2. Le  relazioni annuali  di cui all'art. 24 della LR 19-12-1979,
n. 63,  sono inviate  anche alle  province che  trasmettono  alla
Regione  una   propria  relazione,  unica  per  tutte  le  unità
sanitarie locali  del territorio provinciale, la quale esamina lo
stato di attuazione dei programmi di cui al successivo art. 8, in
rapporto agli  interventi pubblici di sviluppo socio - economico,
nonchè  agli  interventi  di  prevenzione  che  si  attuano  nel
territorio provinciale.

3. Nella  stessa relazione  la Provincia  esamina l'andamento dei
livelli di prestazione, nonchè il grado di efficacia dei servizi
socio -  sanitari, in  particolare per  le attività  e i servizi
multizonali,  formulando,  anche  in  relazione  ai  fenomeni  di
mobilità dell'utenza  dei  servizi  diagnostico  -  terapeutici,
eventuali proposte  per l'aggiornamento dei piani regionali e dei
programmi pluriennali  socio -  sanitari delle  unità  sanitarie
locali. Copia  della relazione  è inviata altresì ai sindaci ed
ai presidenti delle associazioni intercomunali interessati.

4. La  relazione annuale  di cui all'art. 24 della LR 19-12-1979,
n.  63,   nel  caso   di  unità   sanitarie  locali  gestite  da
associazioni intercomunali  costituite tra  comuni appartenenti a
province diverse, è inviata alle province interessate.

TITOLO II
ATTUAZIONE DEI PIANI REGIONALI

ARTICOLO 8
(Programma pluriennale  socio -  sanitario dell'unità  sanitaria
locale)

1.  Il   programma  pluriennale  socio  -  sanitario  dell'unità
sanitaria  locale   è  lo  strumento  di  attuazione  dei  piani
regionali a livello locale ed è definito in conformità di essi.

2. Il programma di cui al precedente comma contiene, tra l'altro,
direttive per l'elaborazione del bilancio pluriennale dell'unità
sanitaria locale,  di cui all'art. 23 della LR 24-5-1980, n. 68 e
successive modificazioni,  per  l'organizzazione  dei  servizi  e
l'impiego del personale, nonchè per l'uso del patrimonio e delle
attrezzature, con  previsione di  acquisizioni e  di svincoli  di
destinazione.

ARTICOLO 9
(Formazione  del   programma  pluriennale   socio   -   sanitario
dell'unità sanitaria locale)

1.  L'associazione  intercomunale,  entro  novanta  giorni  dalla
entrata  in  vigore  della  presente  legge,  sulla  proposta  di
programma pluriennale  socio -  sanitario  dell'unità  sanitaria
locale elaborata dal comitato di gestione, acquisisce il parere e
le proposte  dei  singoli  comuni  interessati  ed  organizza  la
consultazione   dei   rappresentanti   delle   forze   sindacali,
professionali e  sociali operanti  nell'unità sanitaria locale e
degli  enti   pubblici  e   privati  convenzionati  con  l'unità
sanitaria locale.

2. Nei successivi trenta giorni, i pareri, le proposte e gli atti
della consultazione  vengono sottoposti  all'esame dell'assemblea
che delibera la proposta di programma pluriennale.

3. Per  l'area fiorentina,  la consultazione di cui al precedente
comma è  organizzata dall'associazione  intercomunale n. 10, che
richiede anche  la espressione  di pareri  e di proposte da parte
dei comuni interessati.

4. Le  proposte di  programma  concernenti  le  unità  sanitarie
locali  del   comune  di   Firenze  sono   adottate   con   unica
deliberazione da parte del consiglio comunale.

5.  La   proposta  deliberata   dall'assemblea  è  trasmessa  al
presidente della giunta regionale.

6. A  norma dell'art.  14, comma  1), della  LR 6-7-1972,  n. 18,
così come  modificato dalla  LR 12-2-1981, n. 20, le proposte di
programma di  cui ai precedenti comma non sono soggette all'esame
dell'organo di controllo.

I  controlli   di  legge   sono  esercitati  in  unica  sede  sul
provvedimento di cui al primo comma del successivo articolo.

7. In  caso di  mancata approvazione  della proposta di programma
pluriennale socio  - sanitario  entro  i  termini  stabiliti,  la
Giunta regionale provvede a nominare un commissario "ad acta" per
tale adempimento.

ARTICOLO 10
(Approvazione  del   programma  pluriennale   socio  -  sanitario
dell'unità sanitaria locale).

1. Entro  trenta giorni  dal  ricevimento,  la  giunta  regionale
trasmette al consiglio il programma pluriennale socio - sanitario
dell'unità sanitaria  locale per  l'approvazione,  proponendone,
ove  necessario,   la  conformazione  ai  piani  regionali;    il
consiglio provvede definitivamente nei successivi trenta giorni.

2.  La  deliberazione  esecutiva  è  pubblicata  sul  bollettino
ufficiale della Regione.

ARTICOLO 11
(Relazione annuale  e  aggiornamento  del  programma  pluriennale
socio - sanitario dell'unità sanitaria locale)

1. Annualmente  il comitato  di  gestione  dell'unità  sanitaria
locale predispone,  ai sensi dell'art. 24 della LR 19-12-1979, n.
63,  una   relazione  sulla   situazione   socio   -   sanitaria,
sull'andamento della  gestione e  sullo stato  di attuazione  del
programma, formulando  proposte  relative  all'aggiornamento  del
programma medesimo.

2. Il  procedimento per l'aggiornamento del programma dell'unità
sanitaria locale  si effettua  con le  stesse  procedure  di  cui
all'art. 9 della presente legge.

3. In  caso di  mancata predisposizione  della relazione  annuale
entro  i  termini  stabiliti,  la  giunta  regionale  provvede  a
nominare un commissario "ad acta" per tale adempimento.

TITOLO III
FINANZIAMENTO

ARTICOLO 12
(Ripartizione ed impiego del fondo sanitario regionale)

1.  Il   fondo  sanitario   regionale,  iscritto   nel   bilancio
pluriennale della  Regione per il periodo 1984-1986, è suddiviso
in:

a) fondo per spese correnti a destinazione indistinta;
b) fondo per spese correnti a destinazione finalizzata;
c) fondo per investimenti.

2. Il fondo di cui alla lettera a), dedotta la quota per spese da
sostenersi direttamente  da parte della Regione, è ripartito tra
le unità  sanitarie locali,  secondo il criterio del tendenziale
raggiungimento, nel  corso del  triennio 1984-1986,  degli indici
ottimali di  riparto della  spesa di  cui all'allegato  n. 1. con
particolare riferimento  allo stato  di salute della popolazione,
alle attività  produttive ed ai posti letto ospedalieri pubblici
e privati.

3. Per  i fini di cui al comma 2), la giunta regionale ripartisce
annualmente tra  le unità  sanitarie locali il novantacinque per
cento del  fondo per  spese correnti  a destinazione  indistinta,
sulla base  dell'assegnazione riferita  all'esercizio precedente.
Il residuo  cinque per  cento, accantonato  a titolo  di  riserva
secondo le  previsioni di  cui all'art.  51, comma 4) della legge
23-12-1978, n. 833, è destinato, nella misura e con le modalità
deliberate  annualmente   dal  consiglio   regionale,  anche   al
riequilibrio  territoriale   dei  servizi.   Per   il   1984   la
ripartizione è  condotta sulla base della spesa storica riferita
all'esercizio 1983.

4.  Il  fondo  di  cui  alla  lettera  b)  è  impiegato  per  la
realizzazione dei  progetti  obiettivo,  delle  azioni  di  piano
concernenti   l'educazione   sanitaria   e   la   formazione   ed
aggiornamento del  personale, nonchè  per la ricerca finalizzata
di cui  al successivo  art. 16.  L'impiego  della  quota  per  la
realizzazione dei  progetti obiettivo  non può  dare  origine  a
spesa corrente che oltrepassi i limiti temporali di validità del
piano. Pertanto  l'assegnazione di quote per la realizzazione dei
progetti   obiettivo   non   concorre   alla   formazione   delle
assegnazioni riferite all'esercizio precedente di cui al comma 3)
per le  unità sanitarie  locali che,  sulla  base  degli  indici
ottimali di  riparto, non debbono conseguire ulteriori livelli di
finanziamento. La  realizzazione dei  progetti obiettivo non può
comunque determinare  nelle piante organiche dotazioni diverse da
quelle previste dalla presente legge.

5. Il  fondo per investimenti è suddiviso nel fondo destinato al
recupero, trasformazione o acquisizione del patrimonio edilizio e
nel fondo  destinato all'adeguamento  e sviluppo  del  patrimonio
tecnologico e strumentale.
Il consiglio  regionale provvede  alla ripartizione tra le unità
sanitarie locali  sulla base  di  programmi,  anche  pluriennali,
distinti per  il patrimonio  a destinazione  ospedaliera e per il
patrimonio a  destinazione extra  - ospedaliera, con le modalità
d'impiego di cui ai successivi articoli 13, 14 e 15.

6. Al  finanziamento del  piano sanitario  regionale  di  cui  al
titolo 1E  della presente  legge si provvede, per il 1984, con fi
fondi stanziati  sui capitoli  01060, 15060, 15080, 17000, 17020,
17040, 17060,  17080,  17100,  17150,  17160,  17180,  17220  del
bilancio di  previsione 1984,  e per  il 1985  e 1986 con i fondi
previsti sui  corrispondenti capitoli  del  bilancio  pluriennale
1984-1986.

7. Alla  determinazione dell'entità della spesa per gli esercizi
finanziari successivi al 1984 si provvede, comunque, con la legge
di bilancio.

8. Al  finanziamento del  piano regionale  dei servizi sociali di
cui al  titolo I  della presente  legge si provvede, per il 1984,
con i  fondi stanziati  sui capitoli  18000, 18010, 18020, 18040,
18080, 18120, 18140, 18160, 18180, 18200, 18220, 18240, 18260 del
bilancio di  previsione 1984, e per il 1985 e il 1986 con i fondi
previsti sui  corrispondenti capitoli  del bilancio di previsione
1984-1986.

9. Alla  determinazione dell'entità della spesa per gli esercizi
successivi al  1984  si  provvede,  comunque,  con  la  legge  di
bilancio.

ARTICOLO 13
(Programmazione degli  interventi di  recupero, trasformazione ed
acquisizione del patrimonio edilizio)

1.  I   programmi   relativi   agli   interventi   di   recupero,
trasformazione ed  acquisizione del  patrimonio edilizio  adibito
alle attività  delle  unità  sanitarie  locali  perseguono  gli
obiettivi prioritari di cui ai commi successivi.

2. Edilizia ospedaliera:

a) opere   finalizzate  al  riaccorpamento  e  concentrazione  di
   degenze e  servizi sanitari  e generali attualmente articolati
   in più sedi;
b) opere  già avviate  in  attuazione  di  precedenti  programmi
   regionali;
c) opere  di potenziamento e razionalizzazione di aree funzionali
   destinate a servizi sanitari (accettazione - emergenza, blocco
   operatorio, laboratorio di analisi, radiodiagnostica).

3. Edilizia extra ospedaliera:

a) opere  destinate  alla  realizzazione  di  residenze  protette
   polivalenti, anche  distrettuali, nei limiti fissati dai piani
   regionali, privilegiando  il recupero  e la  riconversione del
   patrimonio  pubblico   appartenente  ai  comuni  o  alle  IPAB
   soggette al vincolo di cui all'art. 10 della LR 31-12-1982, n.
   96;
b) opere    destinate  a    sedi  di  distretto,  poliambulatorio
   specialistico, centro diurno di cura e riabilitazione;
c) opere  destinate all'adeguamento  e potenziamento  dei servizi
   multizonali di prevenzione.

4. Apposita  quota dei finanziamenti destinati alla realizzazione
dei programmi  di cui  al comma  1) è  riservata per  interventi
urgenti  diretti   anche  all'adeguamento   degli  immobili  alla
normativa antinfortunistica e di sicurezza.

5. Entro  un anno  dall'entrata in vigore della presente legge la
giunta regionale presenterà al consiglio un piano indicativo dei
fabbisogni di edilizia ospedaliera per il prossimo decennio.

ARTICOLO 14
(Programmazione degli  interventi per l'adeguamento e lo sviluppo
del patrimonio  tecnologico e  strumentale delle unità sanitarie
locali)

1. Il  fondo per  l'adeguamento  e  lo  sviluppo  del  patrimonio
tecnologico e strumentale è distinto in:

a) quota  da ripartirsi tra le unità sanitarie locali sulla base
   di  parametri   oggettivi,  impiegata   secondo  le  modalità
   previste dal comma successivo;
b) quota  per gli  specifici programmi  attuativi degli indirizzi
   indicati dai  piani regionali,  impiegata secondo le modalità
   previste dal successivo articolo 15.

2. La  quota di  cui alla  lettera a)  è ripartita tra le unità
sanitarie   locali   secondo   i   seguenti   criteri:   per   il
settantacinque per cento in relazione al numero dei posti - letto
previsti  per   ciascuna  unità   sanitaria  locale;     per  il
venticinque per cento in relazione alla rispettiva popolazione.

I posti  letto per unità sanitaria locale e per specialità sono
determinati nell'allegato n. 8.

3. Il  finanziamento disposto  a norma del precedente comma viene
attribuito alle unità sanitarie locali dietro presentazione alla
giunta regionale  di un  programma di  utilizzazione corredato da
apposita relazione  dell'ufficio di  direzione che,  per ciascuna
attrezzatura, specifichi gli obiettivi diagnostici, terapeutici e
funzionali   da    conseguire,   nonchè    la   tipologia,    le
caratteristiche  tecniche   e  la   potenzialità  operativa.  La
relazione deve altresì contenere la dichiarazione che attesti la
disponibilità del  personale necessario alla piena utilizzazione
dell'attrezzatura proposta,  nonchè degli  ambienti idonei  alla
sua installazione.

4. La  giunta regionale,  entro  il  termine  di  30  giorni  dal
ricevimento, verifica  che  il  programma  di  utilizzazione  sia
coerente con  le attività  assegnate all'unità sanitaria locale
dai  piani   regionali   e   che   la   potenzialità   operativa
dell'attrezzatura sia  proporzionata dall'effettivo fabbisogno da
soddisfare.

5. Decorso  il termine  di cui al comma 4) senza rilievi da parte
della giunta  regionale, il  programma di  utilizzazione  diviene
esecutivo.

6.  La   giunta  regionale,  ove  riscontri  difformità  tra  il
programma di utilizzazione e quanto disposto dal precedente comma
3), ne sospende l'esecutività, dando comunicazione delle proprie
osservazioni al  presidente dell'associazione intercomunale ed al
presidente del comitato di gestione dell'unità sanitaria locale.

ARTICOLO 15
(Ripartizione a programma)

1. Per  il triennio  1984-1986 i programmi di utilizzazione della
quota di  cui  alla  lettera  b)  del  precedente  art.  14  sono
finalizzati al raggiungimento dei seguenti obiettivi:

a) attivazione    di    nuove      strutture    ospedaliere    ed
   extraospedaliere;
b) avvio  o potenziamento di attività multizonali che richiedono
   l'impiego di attrezzature particolarmente complesse e di costo
   elevato;
c) avvio di nuove attività, zonali e ambientali, che per la loro
   rilevanza ed  incidenza sullo  stato di  salute dei  cittadini
   rendono necessario  un intervento  di sostegno  da parte della
   Regione;
d) adeguamento   e   potenziamento   dei  servizi  specificamente
   destinati all'attività di prevenzione primaria.

2. I  programmi di  cui al  precedente comma  sono deliberati dal
consiglio regionale,  su proposta  della  giunta,  tenendo  conto
della effettiva  disponibilità  del  personale  necessario  alla
piena utilizzazione  della attrezzatura  e degli  ambienti idonei
alla  sua   installazione,  risultante   da   una   dichiarazione
dell'ufficio  di   direzione  dell'unità  sanitaria  locale  cui
l'attrezzatura è destinata.

3. Per  il  primo  anno  di  validità  del  piano,  i  programmi
destinano  prioritariamente   il  finanziamento  agli  interventi
necessari all'attivazione  di strutture,  nonchè agli interventi
consequenziali all'applicazione dell'articolo 32, comma 4), della
L. 27-12-1983, n. 730.

4. Gli  aggiornamenti del  piano individuano,  per le  successive
annualità, le attività cui assegnare rilievo prioritario.

5. I  programmi diretti  all'attivazione di  nuove strutture, per
una quota  pari al  venti per  cento del  totale, utilizzano  gli
stanziamenti di cui all'art. 14, lettera a).

ARTICOLO 16
(Ricerca sanitaria finalizzata)

1. Con  riferimento agli obiettivi della programmazione sanitaria
nazionale e  regionale, la  Regione promuove la ricerca sanitaria
finalizzata al  fine di  perfezionare ed  ampliare le  conoscenze
sullo  stato  di  salute  della  popolazione  e  sullo  stato  di
salubrità   dell'ambiente,    nonchè   per   rendere   efficace
l'intervento e  migliorare l'organizzazione  e  l'efficienza  dei
servizi.

2. Con  deliberazione del  consiglio regionale, su proposta della
giunta, è  adottato il  programma triennale  delle  ricerche  da
promuovere attraverso  i bandi  di cui  al successivo  comma 4) e
delle indagini e degli studi da commissionare al fine di:

a) individuare le aree o i settori di interesse prioritario verso
   i quali indirizzare le ricerche;
b) formulare  temi specifici  di ricerca  nell'ambito di ciascuna
   area o settore;
c) definire  studi e  indagini mirate  fissando  criteri  per  la
   scelta dei ricercatori;
d) individuare le risorse finanziarie disponibili.

3. Per  il primo  anno di validità del piano sanitario regionale
sono promossi i seguenti interventi:

a) indagini di tipo epidemiologico, con speciale riferimento allo
   studio  dei   fattori  di  rischio  di  particolare  ed  ampia
   rilevanza nella regione toscana;
b) approfondimento   dei    criteri  per  la  determinazione  del
   fabbisogno di  personale nel  settore socio  - sanitario,  del
   rapporto fra  l'organizzazione del  lavoro nei  servizi  e  la
   qualità degli  stessi, nonchè l'analisi del rapporto costo -
   beneficio nel campo delle attività mediche di base, di quelle
   ambulatoriali   e   più   in   generale   delle   prestazioni
   diagnostiche e  terapeutiche, con particolare riferimento, fra
   queste ultime, a quelle farmaceutiche;
c) approfondimento della problematica bio - medica connessa con i
   progetti obiettivo,  con gli interventi prioritari e con altri
   interventi di  rilevante interesse  nei campi  della patologia
   dei tumori,  cardiovascolare, iatrogena,  nervosa, infettiva e
   delle malattie ereditarie.

4. Sulla  base del  programma adottato  sono emanati  uno o  più
bandi pubblici  di invito da pubblicarsi nel bollettino ufficiale
della Regione.  Alla presentazione  di progetti  sono ammessi gli
organismi operanti nel campo della ricerca sanitaria e sociale, o
in campi ad essa strettamente attinenti che abbiano la loro sede,
o quanto  meno unità  distaccate  o  dipendenti,  nella  regione
toscana. Possono  essere ammessi altresì gruppi di ricercatori o
ricercatori singoli  che dimostrino  la precedente esperienza, da
documentarsi con  pubblicazioni scientifiche sullo stesso tema di
ricerca,   o   sistemi   affini,   nel   quinquennio   precedente
l'elaborazione del progetto di ricerca.

5. Un'apposita  commissione tecnico  -  consultiva  nominata  dal
consiglio regionale su proposta della giunta:

a) valuta  la fattibilità dei singoli progetti ed esprime parere
   sull'affidamento delle ricerche;
b) valuta l'entità del finanziamento relativo a ciascun progetto
   selezionato;
c) giudica  i risultati parziali delle ricerche ed esprime parere
   sulla continuazione del finanziamento;
d) valuta i risultati finali delle ricerche.

6. La commissione di cui al precedente comma è tenuta ad inviare
periodicamente  alla   giunta  regionale   ed  alla   commissione
consiliare competente proprie relazioni sullo stato di attuazione
delle ricerche  ed una  relazione finale  sulle realizzazioni del
programma triennale.

TITOLO IV
ORGANIZZAZIONE ED IMPIEGO DEL PERSONALE

ARTICOLO 17
(Determinazione delle  piante organiche  delle  unità  sanitarie
locali in attuazione del primo piano sanitario regionale)

1. In attuazione del primo piano sanitario regionale ed in attesa
del piano  sanitario nazionale,  il consiglio regionale determina
le piante organiche delle unità sanitarie locali.

2. A  tal fine,  entro 120  giorni dall'entrata  in vigore  della
presente legge,  l'assemblea dell'unità sanitaria locale propone
alla Regione  la piante  organica del  personale, in  conformità
degli indirizzi  e  nel  rispetto  dei  vincoli  stabiliti  dalla
presente legge.  La proposta  adottata è  trasmessa alla  giunta
regionale.

3. Ove  la proposta  di cui  al precedente comma non pervenga nel
termine ivi  indicato, la  giunta regionale  propone al consiglio
l'adeguamento della pianta organica provvisoria di cui all'art. 1
del DL  26-11-1981, n. 678, convertito con modificazioni nella L.
26-1-1982, n. 12.

4.  Le  deliberazioni  del  consiglio  regionale  concernenti  la
determinazione delle  piante  organiche  delle  unità  sanitarie
locali sono pubblicate sul bollettino ufficiale della Regione.

ARTICOLO 18
(Criteri e  vincoli per  la determinazione delle piante organiche
delle unità sanitarie locali)

1. Le  piante organiche  del personale  sono formate  in base  ai
parametri di riferimento di cui all'allegato n. 2.

2.  Per  il  periodo  di  validità  del  primo  piano  sanitario
regionale, l'applicazione  dei parametri  costituisce vincolo non
derogabile per  la determinazione  del numero complessivo massimo
dei posti  che possono  essere previsti  nella pianta organica di
ciascuna unità  sanitaria locale.  A tal  fine i  posti a  tempo
parziale, eventualmente  individuati  nella  pianta  organica  in
applicazione degli artt. 18 e 28 dell'accordo allegato al
DPR  25-6-1983,   n.  348  sono  considerati  in  relazione  alle
rispettive quote di orario;  con lo stesso criterio sono valutate
le prestazioni  assistenziali dei  medici  universitari,  secondo
quanto previsto nelle specifiche convenzioni tra unità sanitarie
locali ed università.

3. Fermi  restando  la  costituzione  delle  unità  operative  e
sezioni aggregate previste dallo schema organizzativo e l'obbligo
di garantire  l'espletamento di tutte le attività d'istituto, le
unità sanitarie  locali,  in  presenza  di  specifiche  esigenze
funzionali da motivarsi espressamente, possono proporre:

a) di  variare la  distribuzione dei  posti relativi al personale
   del  profilo   professionale  "medici",   rispetto  a   quella
   risultante dall'applicazione  dei parametri  previsti  per  le
   singole discipline,  fermo il  numero  complessivo  dei  posti
   stabiliti per il profilo;
b) di  variare la  distribuzione dei  posti relativi al personale
   non medico, rispetto a quella risultante dall'applicazione dei
   parametri previsti  per i singoli profili professionali, fermo
   il numero  complessivo dei  posti stabiliti  per l'insieme dei
   profili considerati.

4.  Le  proposte  di  variazione  di  cui  alla  lettera  a)  del
precedente comma possono essere formulate:

a) nell'ambito del complesso delle unità operative con bacini di
   utenza  multizonali   delle  aree  funzionali  di  medicina  e
   chirurgia, in  misura non  eccedente il  dieci per  cento  dei
   posti assegnati.  Le  proposte  di  variazione  devono  essere
   formulate su  conforme parere delle conferenze di cui all'art.
   5, secondo e terzo comma, della LR 24-5-1980, n. 71;
b) nell'ambito  del complesso  delle  restanti  unità  operative
   delle aree  funzionali di  medicina e  di chirurgia, in misura
   non eccedente il dieci per cento dei posti assegnati;
c) nell'ambito  dell'area di  prevenzione e sanità pubblica, con
   esclusione del  servizio multizonale di prevenzione, in misura
   non eccedente il venti per cento dei posti assegnati.

5.  Le  proposte  di  variazione  di  cui  alla  lettera  b)  del
precedente terzo  comma possono  essere formulate  in misura  non
eccedente il  cinque per  cento del totale dei posti previsti per
l'insieme dei  profili  considerati,  fermo  restando  il  numero
complessivo dei  posti specificatamente previsti per le attività
sanitarie non specialistiche.

6.  Per  i  profili  professionali  per  i  quali  sono  indicati
parametri cumulativi,  le  unità  sanitarie  locali  propongono,
sulla base  delle  rispettive  esigenze  funzionali,  sentite  le
organizzazioni sindacali, la specificazione dei posti per profili
professionali, posizioni  funzionali e  qualifiche  professionali
ove occorra,  in modo  da garantire  il migliore  adempimento  di
tutti i compiti istituzionali.

7. La  specificazione e le proposte di variazione di cui ai commi
precedenti non possono comunque prevedere, per ciascuna posizione
funzionale in  relazione alle  singole  discipline  o  qualifiche
professionali, una  riduzione dei  posti indicati  nei rispettivi
parametri di  riferimento tale  da  comportare  il  ricorso  alla
disposizione di cui all'ultimo comma del presente articolo.

8. Le  piante organiche  determinate ai sensi del precedente art.
17 devono  comunque prevedere  il mantenimento  dei posti vacanti
riservati al  personale di cui all'art. 67 del DPR 20-12-1979, n.
761 nonchè  di quelli  corrispondenti al  personale in  servizio
presso l'unità  sanitaria  locale  ai  sensi  dell'ultimo  comma
dell'articolo 70  e del  primo comma dell'articolo 73 del decreto
medesimo ovvero  del primo comma dell'articolo 33 della LR 16-12-
1982, n.  91: i  relativi posti sono conferiti con le procedure e
nei  limiti   stabiliti  dalle  norme  di  legge  rispettivamente
richiamate.

9.  Ove,  per  ciascuna  posizione  funzionale,  individuata  con
riferimento   alle    specifiche   qualifiche   professionali   o
discipline, risulti in servizio un numero di dipendenti superiore
a quello  previsto dalla  pianta organica, tenuto conto di quanto
disposto al  precedente comma,  l'assemblea dell'unità sanitaria
locale istituisce,  in sovrannumero  e ad  esaurimento,  i  posti
necessari all'inquadramento di tutto il personale di ruolo.

ARTICOLO 19
(Ripartizione dei posti all'interno della pianta organica)

1. La  pianta organica del personale di ciascuna unità sanitaria
locale  individua  la  ripartizione  per  profili  professionali,
posizioni  funzionali   e  qualifiche   professionali  dei  posti
assegnati a  ciascuna unità operativa o sezione aggregata di cui
ai successivi articoli 22 e 23.

Allo stesso  fine il  comitato di gestione trasmette, in allegato
alla proposta,  distinti prospetti  analitici per ciascuna unità
operativa e  sezione aggregata,  dai quali  risultino le  ore  di
attività prestate  da personale a rapporto convenzionale ed ogni
altra informazione  relativa alle  specifiche attività  comunque
svolte in regime convenzionale.

2. I  posti relativi  a profili  professionali per  l'accesso  ai
quali non  è richiesto  il diploma  di laurea  ed il cui impiego
può essere disposto in più unità operative o sezioni aggregate
sono  individuati   nella  pianta   organica  nel   loro   numero
complessivo senza  riferimento a specifiche unità operative, per
ciascun profilo,  posizione funzionale  e qualifica professionale
ove occorra.  Il personale corrispondente è assegnato ai singoli
servizi, sulla  base degli  indirizzi del  comitato di  gestione,
dall'ufficio di  direzione sentite  le  rappresentanze  sindacali
aziendali. La  ripartizione tra  le singole  unità  operative  e
sezioni aggregate  è disposta  dal  dirigente  di  servizio.  Le
assegnazioni  e  le  ripartizioni  di  cui  sopra  avvengono  nel
rispetto delle  procedure e con i criteri stabiliti negli accordi
di lavoro.

3. Per  il personale  del profilo  professionale "medici"  di cui
all'allegato 1 del DPR 20-12-1979, n. 761, le dotazioni organiche
delle unità  operative e delle relative sezioni aggregate, fermi
i parametri  stabiliti  dal  piano  sanitario  regionale,  devono
prevedere, per  ciascuna disciplina,  un numero  di  posti  della
posizione funzionale  di  assistente  pari  a  quello  dei  posti
previsti per  la posizione  funzionale intermedia,  con eventuale
arrotondamento all'unità superiore dei posti di assistente.

4. Le dotazioni organiche delle unità operative sanitarie devono
prevedere personale laureato di tutte le posizioni funzionali per
i rispettivi  profili professionali,  ad eccezione  delle  unità
operative di  igiene pubblica  e del  territorio, di igiene delle
strutture  sanitarie,   di  medicina  del  lavoro,  di  attività
sanitarie distrettuali  e di  analisi  cliniche,  le  quali  sono
costituite anche  con due  sole unità  di personale,  una  delle
quali appartenente a posizione funzionale apicale.

ARTICOLO 20
(Norme  transitorie   per  la  prima  collocazione  nelle  piante
organiche del personale di ruolo relativo a posti in sovrannumero
in attuazione  dell'art. 66, quarto comma, del DPR 20-12-1979, n.
761)

1. Il  personale medico  delle posizioni funzionali per le quali,
con  riferimento  alle  specifiche  discipline,  risultino  nelle
unità sanitarie  locali di assegnazione posti in sovrannumero ai
sensi dell'ultimo  comma  del  precedente  art.  18  può  essere
inquadrato, a domanda e fino a concorrenza dei posti suddetti, in
posti  vacanti  nella  stessa  unità  sanitaria  locale  per  la
medesima posizione funzionale e di disciplina riconosciuta affine
ai sensi  del DM  Sanità 13-3-1983 e successive modificazioni, o
comunque -  limitatamente al personale in posizione di assistente
medico - nell'ambito della stessa area funzionale.

2. Salvo  quanto  disposto  al  successivo  terzo  comma  per  il
personale laureato appartenente a posizione funzionale apicale, i
dipendenti dei profili professionali e delle posizioni funzionali
per  i   quali,  con   riferimento  alle   specifiche  qualifiche
professionali o  discipline,  risultino  nelle  unità  sanitarie
locali di  assegnazione posti  in  sovrannumero,  possono  essere
assegnati e  inquadrati, a domanda e fino a concorrenza dei posti
suddetti, in  posti del  medesimo profilo,  posizione e qualifica
professionale o  disciplina che  siano vacanti  in  altre  unità
sanitarie locali.  Il personale medico è ammesso a presentare la
domanda di  cui al  presente comma  anche per posti vacanti nelle
discipline o  - limitatamente agli assistenti medici - nelle aree
di cui al comma precedente.

3. Ai  sensi dell'art. 40 della LR 16-12-1982, n. 91, su espressa
richiesta del comitato di gestione, i posti che risultino vacanti
nella pianta  organica per  le posizioni  funzionali apicali  dei
profili  professionali  del  personale  laureato  possono  essere
coperti mediante  assegnazione e  contestuale  inquadramento  del
personale  sovrannumerario   appartenente  al  medesimo  profilo,
posizione, qualifica o disciplina, che ne faccia domanda.

4. Le  assegnazioni e  gli inquadramenti  disposti ai  sensi  del
presente  articolo  comportano  la  contestuale  soppressione  di
diritto dei corrispondenti posti in sovrannumero.

5. I  bandi di  concorso pubblico che saranno pubblicati entro un
anno  dall'entrata   in  vigore   della  presente  legge  possono
prevedere la  non attribuzione  dei posti  messi a  concorso che,
prima dell'esaurimento delle prove di esame, risultassero coperti
per effetto  dell'attuazione delle  disposizioni di  riequilibrio
delle piante  organiche e  di primo  inquadramento  previste  dal
presente articolo e dal successivo articolo 33.

ARTICOLO 21
(Procedure per l'attuazione dell'art. 20)

1. I  posti di  cui al  primo comma  del precedente articolo sono
conferiti dal  comitato di  gestione con propria deliberazione da
adottarsi  entro  60  giorni  dalla  pubblicazione  della  pianta
organica nel bollettino ufficiale della Regione.

2. A  tal fine  il comitato di gestione notifica a tutti i medici
dipendenti  dell'unità   sanitaria  locale   appartenenti   alle
posizioni funzionali  e discipline  interessate apposito  avviso,
con l'indicazione  specifica dei  posti vacanti  per le  medesime
posizioni  funzionali   nelle  varie  discipline,  assegnando  il
termine di  15  giorni  per  la  presentazione  delle  domande  e
dell'altra documentazione utile.

3. Nel caso in cui per i medesimi posti risultino presentate più
domande, i  posti sono  conferiti in  conformità  dell'art.  66,
terzo comma,  del DPR 20-12-1979, n. 761, con le modalità di cui
all'art. 50 della LR 16-12-1982, n. 91.

4. Copia  delle deliberazioni  di cui al primo comma è trasmessa
alla giunta regionale entro 5 giorni dall'adozione.

5. Le assegnazioni di cui al secondo e terzo comma del precedente
art. 20 sono disposte dalla giunta regionale.

6. A  tal fine  i comitati  di gestione  delle  unità  sanitarie
locali trasmettono  alla giunta  regionale, entro  il termine  da
questa  indicato,   proprie  deliberazioni  meramente  esecutive,
attestanti l'elenco  specifico dei posti vacanti nelle rispettive
piante  organiche,  compresi  quelli  di  cui  sia  richiesta  la
copertura ai sensi del terzo comma del precedente art. 20.

7. La giunta regionale provvede alla pubblicazione sul bollettino
ufficiale   della   Regione   di   apposito   avviso   contenente
l'identificazione  specifica   dei  posti  vacanti  nelle  unità
sanitarie locali  della regione  e il  termine perentorio  per la
presentazione  delle   domande,   nonchè   l'indicazione   della
documentazione utile e di ogni altro elemento necessario.

8. Le  assegnazioni sono  disposte, fino ad esaurimento dei posti
in sovrannumero  determinati per ciascuna unità sanitaria locale
ai  sensi   del  precedente   art.  20,  secondo  l'ordine  delle
rispettive  graduatorie  formate  in  base  all'anzianità  nella
posizione funzionale.

9. Le  procedure di  cui al  precedente articolo  concernenti  il
personale medico  appartenente a posizione funzionale non apicale
sono attuate,  in deroga  al termine previsto al precedente primo
comma, dopo  l'esaurimento delle  procedure di  cui  all'art.  29
della presente legge.

ARTICOLO 22
(Costituzione delle unità operative)

1.  Per  il  periodo  di  validità  del  primo  piano  sanitario
regionale  e  comunque  fino  all'entrata  in  vigore  di  quello
successivo, in  relazione ai  servizi di  cui all'allegato  n. 3,
sono fissate  nell'allegato n. 4 le unità operative ed i criteri
per la loro costituzione secondo le modalità organizzative delle
attività fondamentali,  salvo quanto disposto dall'art. 34 della
presente legge.

ARTICOLO 23
(Costituzione delle sezioni aggregate)

1. Nei casi previsti e con le modalità indicate dall'allegato n.
5, per  lo svolgimento delle attività fondamentali devono essere
costituite sezioni aggregate.

ARTICOLO 24
(Modalità di  attivazione delle  unità  operative  sanitarie  e
delle sezioni loro aggregate)

1. L'attivazione delle unità operative di cui all'articolo 22 è
subordinata alla  presenza in  ruolo del relativo di rigente. Ove
il posto  di dirigente  risulti  vacante,  in  luogo  dell'unità
operativa è  attivata in  via transitoria  - fino alla copertura
del  posto  stesso  -  una  sezione  aggregata  ad  altra  unità
operativa con i criteri di cui al comma successivo.

2.  Nelle  unità  operative  già  attivate,  ove  si  verifichi
l'assenza del  dirigente per un periodo superiore ai 60 giorni, a
far data  dal sessantunesimo  giorno dall'assenza  del titolare e
fermo l'obbligo  di esperire  le procedure  per  il  conferimento
dell'incarico provvisorio  o  del  comando,  la  direzione  della
stessa viene  affidata al dirigente di altra unità operativa, in
via  prioritaria  secondo  i  criteri  di  aggregazione  indicati
nell'allegato n.  5, ovvero  dello stesso  servizio, della stessa
area funzionale o comunque presente nell'unità sanitaria locale.

3. L'attivazione  delle sezioni  di cui al precedente articolo è
condizionata alla  presenza effettiva di due laureati, di cui uno
di  posizione   funzionale  intermedia,  tenuto  conto  anche  di
eventuale personale  convenzionato di cui all'art. 73 del DPR 20-
12-1979, n. 761.

4. In  assenza di  personale di livello intermedio le funzioni si
intendono assorbite dall'unità operativa aggregante.

ARTICOLO 25
(Inquadramento del personale nella pianta organica)

1. Il  personale di  ruolo assegnato  a ciascuna unità sanitaria
locale è  inquadrato nelle  rispettive piante organiche ai sensi
dell'art. 66,  primo comma,  del DPR  20-12-1979, n.  761,  salvo
quanto stabilito dai successivi comma.

2.  Il  personale  del  ruolo  amministrativo  appartenente  alle
posizioni funzionali  di "direttore amministrativo capo servizio"
e di "direttore amministrativo" è inquadrato, fino a concorrenza
rispettivamente del  numero dei  servizi e  delle relative unità
operative -  salvo quanto  previsto ai  successivi quinto e sesto
comma -, ai sensi dell'art. 50 della LR 16-12-1982, n. 91.

3.  Il  personale  di  cui  al  precedente  comma  è  assegnato,
rispettivamente  ai   singoli  servizi  ed  alle  singole  unità
operative, in  base ad  opzione esercitata  secondo  l'ordine  di
graduatoria.

4.  Il   personale  appartenente  alla  posizione  funzionale  di
"direttore amministrativo capo servizio" eventualmente risultante
in sovrannumero  non fa  parte dell'ufficio  di direzione  ed  è
utilizzato dal  comitato di  gestione per incarichi particolari o
per compiti  definiti, su  proposta  dell'ufficio  di  direzione,
salvo  che   l'interessato  non   chieda   l'attribuzione   della
responsabilità di  una unità  operativa. In  questo  caso  egli
esercita  l'opzione  di  cui  al  secondo  comma  con  precedenza
rispetto ai  dipendenti della  posizione funzionale di "direttore
amministrativo". L'opzione di cui alla seconda parte del presente
comma preclude  la successiva applicazione del dispositivo di cui
alla prima  parte e  determina la temporanea indisponibilità del
corrispondente posto vacante di "direttore amministrativo".

5.  Per  il  periodo  di  validità  del  primo  piano  sanitario
regionale,  la  responsabilità  dell'unità  operativa  "sistema
informativo"  è  attribuita  ad  un  operatore  appartenente  ai
profili professionali  "analista" o  "statistico"  o  "sociologo"
della posizione  funzionale più  elevata fra  quelli in servizio
presso l'unità sanitaria locale.
In carenza  di dipendenti  dei profili  professionali indicati, e
fino   alla    copertura   dei   relativi   posti   vacanti,   la
responsabilità è  temporaneamente attribuita  dal  comitato  di
gestione, sentito  l'ufficio di  direzione, al dirigente di altra
unità operativa.

6. Nelle  unità sanitarie  locali con  popolazione  superiore  a
60.000 abitanti,  il posto  di  dirigente  dell'unità  operativa
patrimonio e  ufficio tecnico  può essere  conferito anche  a un
dipendente inquadrato  nel ruolo  professionale e appartenente al
profilo professionale "ingegnere" o "architetto".

ARTICOLO 26
(Limitazione del turn - over)

1. Il  comitato di  gestione non  può richiedere  l'indizione di
concorsi nè  procedere ad  assunzioni, a  qualunque titolo,  per
posizioni  funzionali   per  le   quali,  con   riferimento  alle
specifiche  qualifiche   professionali  o  discipline,  risultano
presso l'unità  sanitaria locale  posti  in  sovrannumero  nella
pianta organica.

ARTICOLO 27
(Indirizzi per  l'individuazione delle  unità operative  e delle
sezioni aggregate  cui deve  essere adibito  personale  medico  a
tempo pieno)

1. L'autorizzazione  di cui  al sesto comma dell'art. 47 della L.
23-12-1978, n.  833 è  rilasciata dalla  Regione, di  norma  con
l'atto di  approvazione  della  proposta  di  programma  socio  -
sanitario di cui al titolo II della presente legge.

2.  Per  il  periodo  di  validità  del  primo  piano  sanitario
regionale e  fermo  quanto  stabilito  dal  citato  art.  47,  la
proposta  di  programma  socio  -  sanitario  deve  contenere  la
specifica  esposizione   dei  motivi   per  i  quali  l'assemblea
dell'unità sanitaria  locale ha ritenuto di individuare o di non
individuare, come  strutture cui  deve essere  adibito  personale
medico a tempo pieno, i servizi, le unità operative e le sezioni
aggregate interessate alla realizzazione dei progetti - obiettivo
e degli  interventi programmatici  prioritari previsti  dal piano
sanitario  regionale,   ovvero  preposte  a  compiti  di  terapia
intensiva, di  igiene pubblica  e del  territorio, di prevenzione
igiene e sicurezza del lavoro e di diagnostica strumentale.

ARTICOLO 28
(Unità operative  oggetto di  convenzionamento ex  artt. 39 e 40
della legge 23-12-1978, n. 833)

1. Le unità operative universitarie o a direzione universitaria,
nonchè  le   unità  operative  non  universitarie  con  compiti
didattici  e  quelle  degli  enti  di  ricerca  scientifica  sono
individuate dalle  convenzioni di cui agli articoli 39 e 40 della
L. 23-12-1978, n. 833.

ARTICOLO 29
(Norma attuativa dell'art. 68 del DPR 20-12-1979, n. 761)

1. Ai  fini dell'applicazione  delle norme di cui all'art. 68 del
DPR 20-12-1979,  n. 761,  la giunta  regionale adegua,  entro  60
giorni dall'entrata  in vigore  della presente  legge, le  piante
organiche provvisorie delle unità operative, la cui attività si
esplica nei servizi ospedalieri, determinate ai sensi dell'art. 1
del DL  26-11-1981, n.  678 convertito con modificazione nella L.
26-1-1982, n.  12, mediante trasformazione di posti di assistente
ospedaliero,  ancorchè   coperti  da   personale  di  ruolo,  in
altrettanti  posti   di  aiuto   corresponsabile  ospedaliero   o
coadiutore sanitario.

2. Ferma  restando la  dotazione complessiva  di ciascuna  unità
operativa,  il   numero  dei   posti  di   aiuto  corresponsabile
ospedaliero e  di coadiutore sanitario deve essere pari al numero
dei posti  di assistente  medico con  arrotondamento, nel caso di
numeri dispari, all'unità superiore per questi ultimi.

3. La giunta regionale indice concorsi riservati per la copertura
dei posti  di aiuto  corresponsabile ospedaliero,  vacanti  nelle
diverse discipline,  e  di  coadiutore  sanitario,  salvo  quanto
disposto dall'art. 46 della LR 16-12-1982, n. 91.

4. La  giunta regionale,  in base  agli  atti  della  commissione
esaminatrice, formula  un'unica graduatoria  su base  regionale e
distinte graduatorie  dei candidati risultati idonei per ciascuna
unità sanitaria locale.

5. Il  conferimento  dei  posti  messi  a  concorso  è  eseguito
nell'ordine e con le modalità sotto specificate:

a) i  posti derivati  dalla trasformazione,  ai sensi  del  primo
   comma, di  corrispondenti  posti  di  assistente  medico  già
   ricoperti  da  personale  di  ruolo  sono  conferiti  mediante
   l'utilizzo,  fino   a  a   concorrenza  dei   posti  stessi  o
   all'esaurimento della  graduatoria, delle  graduatorie formate
   distintamente per le rispettive unità sanitarie locali;
b) qualora,  dopo l'esaurimento  delle  operazioni  di  cui  alla
   lettera a),  il numero  degli assistenti  medici nelle singole
   unità operative  risulti eccedente rispetto a quello previsto
   nella pianta  organica adeguata  ai sensi  del primo  comma, i
   posti eccedenti sono mantenuti in soprannumero ad esaurimento,
   rendendo  temporaneamente   indisponibile  un   corrispondente
   numero   di   posti   vacanti   nelle   posizioni   di   aiuto
   corresponsabile ospedaliero o di coadiutore sanitario;
c) i posti residui dopo l'esecuzione delle operazioni di cui alle
   lettere precedenti sono conferiti sulla base della graduatoria
   unica regionale e secondo l'ordine della medesima.

ARTICOLO 30
(Norma attuativa dell'art. 69 del DPR 20-12-1979, n. 761)

1. I  posti di  dirigente dell'unità operativa di organizzazione
dei servizi sanitari di base e di dirigente dell'unità operativa
di  veterinaria  risultanti  vacanti  una  volta  effettuati  gli
inquadramenti  di  cui  all'art.  25,  sono  conferiti  ai  sensi
dell'art. 69 del DPR 20-12-1979, n. 761.

ARTICOLO 31
(Nomina dei responsabili dei servizi del settore sanitario)

1. I responsabili dei servizi del settore sanitario sono nominati
dal comitato  di gestione  per un triennio, salvo quanto previsto
ai successivi  comma quarto  e settimo,  fra  i  dirigenti  delle
rispettive unità  operative, incluse  quelle universitarie  e  a
direzione universitaria, che ne facciano domanda.

2. In  presenza di più aspiranti, la nomina è effettuata previo
concorso per  titoli ai  sensi dell'art. 163 del DM Sanità 30-1-
1982 con  le procedure di cui all'art. 50 della LR 16-12-1982, n.
91.

3. Ove  non risulti  presentata domanda,  il comitato di gestione
provvede d'ufficio  formulando ove  occorra una  graduatoria  fra
tutti i dirigenti delle unità operative del servizio interessato
in base alle risultanze del fascicolo personale.

4.  Nel  caso  previsto  dal  precedente  comma,  la  nomina  del
responsabile del  servizio è  effettuata per  la durata  di  due
anni, con  criterio di rotazione secondo l'ordine di graduatoria,
salvo che per i servizi costituiti da una unica unità operativa.

5. Nello stesso caso, al dirigente con rapporto a tempo definito,
nominato d'ufficio  responsabile del  servizio è  consentita,  a
domanda, la  deroga dall'obbligo stabilito dall'art. 8, comma 3),
della LR 24-5-1980, n. 71.

6. Ove  si determini  l'assenza o  l'impedimento  temporaneo  del
responsabile  del   servizio,  le  attribuzioni  di  questi  sono
temporaneamente esercitate  dal dirigente  dell'unità  operativa
che risulti  collocato nella  posizione immediatamente successiva
nelle graduatorie di cui ai precedenti secondo e terzo comma;  in
mancanza si  procede agli accorpamenti di cui all'art. 6, secondo
comma, della  LR 24-5-1980, n. 71 ovvero, subordinatamente, con i
criteri stabiliti nel precedente art. 24.

7.  In   presenza  di   particolari  esigenze   organizzative   e
funzionali, nelle  unità sanitarie  locali con  oltre 600  posti
letto in  base ai dati di tendenza risultanti dall'allegato n. 8,
la  responsabilità   dei  servizi   delle  attività   sanitarie
specialistiche e  di diagnostica  analitica  e  strumentale  può
essere individuata  come funzione  autonoma dalla responsabilità
di unità  operative e  richiedente un  impegno esclusivo. In tal
caso,   l'assemblea    dell'unità   sanitaria   locale   propone
l'istituzione  dei  relativi  posti  nella  pianta  organica,  da
coprire con le procedure stabilite dal DM Sanità 30-1-1982.

ARTICOLO 32
(Disposizioni  transitorie   per  l'organizzazione   dei  servizi
amministrativi delle unità sanitarie locali)

1.  Per  il  periodo  di  validità  del  primo  piano  sanitario
regionale, nelle  unità sanitarie  locali  con  popolazione  non
superiore   a    60.000   abitanti,   i   servizi   del   settore
amministrativo, di cui all'allegato n. 3, sono unificati.

2.  Nelle   unità  sanitarie   locali  presso   le  quali,  dopo
l'attuazione dei  procedimenti  di  cui  all'art.  20,  risultano
istituiti e  coperti posti in soprannumero di personale del ruolo
amministrativo appartenente  alla posizione funzionale apicale si
applicano le disposizioni di cui all'art. 25, quarto comma.

3.  Per  il  periodo  di  validità  del  primo  piano  sanitario
regionale, l'unità operativa "sistema informativo" è costituita
- in  tutte le  unità sanitarie  locali -  in struttura autonoma
alle dirette dipendenze funzionali dell'ufficio di direzione.

4. Fermo  quanto previsto  al comma  precedente, i raggruppamenti
delle unità  operative del  settore amministrativo,  secondo  lo
schema indicato nell'allegato n. 5, sono obbligatori nelle unità
sanitarie locali con popolazione non superiore a 60.000 abitanti.

5. E'  istituito, sotto  la  responsabilità  del  dirigente  del
servizio di  organizzazione  amministrativa  e  informazione,  un
ufficio per l'assolvimento degli impegni di ordine amministrativo
e organizzativo  inerenti la  formazione  e  l'aggiornamento  del
personale.  Il   predetto  ufficio   è  posto   alle  dipendenze
funzionali  dell'ufficio   di  direzione   dell'unità  sanitaria
locale.

6.  Nelle   unità  sanitarie   locali  presso   le  quali,  dopo
l'attuazione  dei   procedimenti  di  cui  all'art.  20,  risulti
inquadrato un  numero  di  dipendenti  del  ruolo  amministrativo
appartenenti   alla    posizione   funzionale    di    "direttore
amministrativo" inferiore  al numero  delle unità  operative del
settore amministrativo  stabilito in  conformità della  presente
legge, devono  essere istituiti - in luogo delle unità operative
prive del  dirigente della  richiesta posizione funzionale e fino
alla copertura dei relativi posti vacanti - corrispondenti uffici
diretti da  personale appartenente  alla posizione  funzionale di
"vice  direttore  amministrativo"  o,  in  mancanza,  al  profilo
professionale "collaboratori", posti sotto la responsabilità del
competente capo servizio.

7. Esclusivamente ai fini dell'applicazione delle disposizioni di
cui  al  precedente  quinto  comma,  nel  numero  dei  dipendenti
appartenenti   alla    posizione   funzionale    di    "direttore
amministrativo" devono  essere  considerati  anche  i  dipendenti
appartenenti  alla  posizione  funzionale  apicale  in  posizione
soprannumeraria che  intendano avvalersi  della facoltà prevista
dall'art. 25, quarto comma.

8.  Il   personale  appartenente  alla  posizione  funzionale  di
"direttore amministrativo"  e inquadrato  ai sensi  dell'art.  18
ultimo comma  della presente  legge, al  quale non è affidata la
direzione di  una unità operativa, è utilizzato dal comitato di
gestione per  compiti determinati  su  proposta  dell'ufficio  di
direzione nel  rispetto delle  attribuzioni proprie  del  profilo
professionale e della posizione funzionale.

ARTICOLO 33
(Disposizioni per  il primo  inquadramento nelle piante organiche
delle  unità   sanitarie  locali  del  personale  di  assistenza
psichiatrica)

1. In  attuazione e  per le finalità dell'ultimo comma dell'art.
66 del  DPR 20-12-1979,  n. 761, il personale del ruolo sanitario
iscritto nei  ruoli nominativi  regionali in  quanto operante in,
ovvero assunto per, ospedali psichiatri o altri presidi e servizi
psichiatrici   pubblici    territoriali    extraospedalieri    è
inquadrato, con  le procedure  di cui all'art. 50 della LR 16-12-
1982, n. 91, nelle piante organiche delle unità sanitarie locali
presso le quali risulta utilizzato alla data di entrata in vigore
della  presente   legge,  salvo  che  chieda  di  concorrere  per
l'inquadramento  nella   pianta  organica  dell'unità  sanitaria
locale -  diversa da quella presso la quale è utilizzato - a cui
sia provvisoriamente  assegnato sotto il profilo della dipendenza
giuridica. Gli  inquadramenti  di  cui  al  presente  comma  sono
eseguiti, in  parziale deroga  all'art. 18,  ultimo comma, fino a
concorrenza del numero di posti previsti nella pianta organica di
ciascuna unità  sanitaria locale  in applicazione  dei parametri
determinati nell'allegato n. 2.

2. Il  personale che,  dopo l'attuazione dei provvedimenti di cui
al comma  precedente, risulta in servizio presso unità sanitarie
locali nella  cui pianta  organica non  sono  previsti  posti  in
numero sufficiente  all'inquadramento di  tutto il  personale, è
inquadrato a  domanda  nella  pianta  organica  di  altra  unità
sanitaria locale  che presenti posti vacanti, nei limiti e con le
procedure di  cui al  comma 2)  dell'art. 20,  ad  eccezione  del
personale medico  appartenente alla  posizione funzionale apicale
nei cui  confronti trovano invece applicazione le disposizioni di
cui al comma 3) del medesimo art. 20.

3. I  dipendenti che,  esaurite le  procedure indicate  nei commi
precedenti,  risultino   provvisoriamente   assegnati,   ma   non
inquadrati presso  le unità  sanitarie locali  nn. 6  (Piana  di
Lucca), 8  (Area pistoiese),  15 (Alta  val di  Cecina), 23 (area
aretina nord),  30 (Area  senese) e quelle della zona n. 10 (Area
fiorentina) di  cui alla  LR 17.8.1979,  n. 37,  sono inquadrati,
compreso  il   personale  medico   appartenente  alla   posizione
funzionale  apicale,   nella  pianta  organica  di  altra  unità
sanitaria   locale    tra   quelle    rispettivamente    indicate
nell'allegata tabella  n. 6  che  presenti  corrispondenti  posti
vacanti,  e   fino  a  concorrenza  del  numero  di  questi,  con
procedimento di ufficio.

4. Il  personale che risulti ulteriormente eccedente, rispetto al
numero dei  posti previsti  nelle piante  organiche delle  unità
sanitarie  locali  di  rispettiva  assegnazione  provvisoria,  è
inquadrato in  conformità  dell'art.  18,  ultimo  comma,  della
presente legge.

5. L'inquadramento  d'ufficio nella  pianta  organica  di  unità
sanitaria locale  diversa da  quella di provvisoria assegnazione,
di cui  al comma  3), è  disposto, in base a graduatorie formate
nelle  unità   sanitarie  locali   di  rispettiva   assegnazione
provvisoria con i criteri di cui all'art. 50 della LR 16.12.1982,
n.  91,   secondo  l'ordine   inverso   a   partire   dall'ultimo
classificato;   il personale  assegnato ma  non inquadrato  nelle
unità sanitarie  locali della  zona n.  10 (Area  fiorentina) è
ordinato in  un'unica graduatoria  di zona a cura del comitato di
gestione della  unità sanitaria  locale numero 10/E, al quale le
altre  unità   sanitarie  locali   della  zona   sono  tenute  a
trasmettere sotto  la propria  responsabilità  gli  elenchi  del
personale non  inquadrato e  copia autentica  degli  atti  e  dei
documenti relativi a ciascun nominativo che sono necessari per la
formazione della graduatoria.

Le unità  sanitarie locali nn. 6, 8, 10/E, 15, 23 e 30, ultimati
i provvedimenti  di cui  ai precedenti  primo  e  secondo  comma,
trasmettono  alla  giunta  regionale  distinti  prospetti  -  per
ciascun profilo  professionale, posizione funzionale e disciplina
o qualifica professionale - relativi al personale sovrannumerario
risultante nelle singole unità sanitarie locali e, limitatamente
all'unità sanitaria  locale 10/E,  nel  complesso  delle  unità
sanitarie locali della zona n. 10. Detti prospetti, approvati dal
comitato  di   gestione  con   propria  deliberazione   meramente
esecutiva,  devono   contenere  i   nominativi   dei   dipendenti
sovrannumerari   elencati   secondo   l'ordine   decrescente   di
graduatoria e,  per ciascuno di essi, la successione delle unità
sanitarie locali  di possibile  destinazione  -  quali  risultano
dall'allegato n. 6 - secondo l'ordine di preferenza, espresso dal
dipendente mediante apposita rilevazione.

Sulla base di tali graduatorie, la giunta regionale determina con
propria deliberazione  i contingenti  del personale da inquadrare
nelle unità  sanitarie locali  di cui  alla tabella  citata,  in
relazione ai  posti vacanti  nelle rispettive  piante  organiche,
disponendo  contestualmente   la  definitiva   assegnazione   dei
dipendenti interessati  alle unità  sanitarie  di  destinazione,
individuate in  base alle  preferenze espresse e secondo l'ordine
decrescente delle  singole graduatorie,  per  l'inquadramento  ai
sensi del precedente terzo comma.

6. L'effettivo  trasferimento del  personale che, per effetto del
procedimento di  cui ai  precedenti terzo e quinto comma, risulti
inquadrato nella  pianta organica  di un'unità  sanitaria locale
diversa da  quella  a  cui  era  provvisoriamente  assegnato,  è
disposto  con  deliberazione  della  giunta  regionale  entro  il
termine massimo  di trenta  mesi dalla  data di entrata in vigore
della presente  legge;   l'effettivo trasferimento dei dipendenti
che abbiano in atto la partecipazione a corsi di riqualificazione
professionale non  può  essere  comunque  disposto  prima  della
conclusione  dei   corsi  medesimi.  Anche  prima  dell'effettivo
trasferimento la  giunta regionale,  in relazione  alle  esigenze
assistenziali  e   con  riferimento   agli  obiettivi  del  piano
sanitario regionale,  può disporre  l'utilizzazione del predetto
personale ai  sensi degli articoli 43 e 44 del DPR 20/12/1979, n.
761.

7. Qualora,  prima dell'effettivo trasferimento, presso le unità
sanitarie locali alle quali erano assegnati in via provvisoria si
verifichino  nella   pianta  organica   vacanze  di   posti   nei
corrispondenti  profili,  posizioni  e  discipline  o  qualifiche
professionali, i  dipendenti di  cui al  precedente comma possono
chiedere  di   esservi  inquadrati  con  precedenza  sugli  altri
aspiranti e in deroga alle procedure ordinariamente previste.

ARTICOLO 34
(Unità operative ad esaurimento)

1. Ove,  dopo l'attuazione  dei procedimenti  di cui all'art. 20,
permanga  in   sovrannumero   personale   del   ruolo   sanitario
appartenente  alla   posizione  funzionale  apicale,  l'assemblea
dell'unità sanitaria  locale salva la facoltà di cui all'ultimo
comma del presente articolo, istituisce - in via transitoria e ad
esaurimento - un pari numero di unità operative, fermo il numero
dei  posti   -  letto   assegnati  alla  relativa  disciplina  in
applicazione  dei   parametri  richiamati  dal  primo  comma  del
precedente art.  18. In  tal caso  il comitato  di  gestione,  su
proposta dell'ufficio  di  direzione,  provvede  a  ripartire  il
personale appartenente  alle altre  posizioni funzionali  ed agli
altri  profili   professionali,  entro   i  limiti  previsti  per
l'attività considerata,  tra le  diverse unità  operative e  ad
impartire le  direttive idonee ad assicurare i necessari rapporti
d'integrazione e di collaborazione operativa.

2. Fino  al pieno  adeguamento allo schema organizzativo previsto
dal piano  sanitario regionale, qualora si verifichi la vacanza -
per qualsiasi  motivo -  del posto  di  dirigente  in  una  delle
discipline per  le quali  risultano istituite unità operative ad
esaurimento ai  sensi del  precedente comma,  la relativa  unità
operativa viene  soppressa ed  il personale in essa già operante
è assegnato alle unità operative che ne assorbono le attività.

3. Fino al totale esaurimento delle unità operative istituite ai
sensi del  primo comma  si  applicano  le  disposizioni  previste
dall'art. 26.

4. Quando lo ritenga opportuno - in relazione alle esigenze ed ai
criteri  di   organizzazione  del   servizio  -  e  i  dipendenti
interessati  vi  consentano,  l'assemblea  dell'unità  sanitaria
locale, su proposta del comitato di gestione sentito l'ufficio di
direzione, può  utilizzare  il  personale  del  ruolo  sanitario
appartenente alla  posizione funzionale  apicale,  per  il  quale
risultino  istituiti   posti  in  sovrannumero,  in  funzione  di
direzione o  di coordinamento  - con  impegno esclusivo e a tempo
pieno -  dei servizi  del settore  sanitario, anche  in deroga  a
quanto stabilito nell'art. 31, o dei dipartimenti di cui all'art.
14 della  LR 24/5/1980,  n. 71 così come sostituito dall'art. 58
della presente legge.

In tal  caso non  si applica, per i posti ricoperti dal personale
utilizzato in base al presente comma, la disposizione prevista al
primo comma.

ARTICOLO 35
(Disposizioni relative al personale di servizi o unità operative
con bacino di utenza multizonale)

1. Il  personale addetto  a servizi  o unità  operative  il  cui
ambito di attività è relativo a più unità sanitarie locali è
inquadrato nella  pianta organica  dell'unità  sanitaria  locale
presso la  quale, in  base alle  indicazioni del  piano sanitario
regionale,  è   istituito  il   servizio   o   unità   operante
multizonale.

2. Il  territorio ed  i presidi  delle  unità  sanitarie  locali
ricomprese nell'ambito  dell'attività a  carattere  multizonale,
definito secondo  i bacini  di utenza  di cui  all'allegato n. 7,
costituiscono sede  normale di  operatività per  il personale di
cui al  precedente comma:  a  questo,  nell'ambito  medesimo,  si
applicano le  disposizioni previste dall'art. 27, lettera A), del
DPR 25/6/1983, n. 348.

3.  Ove   l'organizzazione  del   servizio  o   unità  operativa
multizonale richieda  una sua  stabile proiezione,  con  relativo
decentramento funzionale  di  personale,  in  presidi  di  unità
sanitarie locali  diverse da  quella  presso  cui  è  istituito,
nell'assegnazione funzionale a ciascuno dei presidi decentrati è
data precedenza,  tra i  dipendenti addetti  al servizio o unità
operativa che  ne facciano  richiesta, a coloro che, alla data di
entrata in  vigore della presente legge, prestano rispettivamente
la propria opera presso i presidi medesimi.

ARTICOLO 36
(Modificazioni delle  piante  organiche  delle  unità  sanitarie
locali)

1. I  provvedimenti adottati  ai sensi  dell'articolo 18,  ultimo
comma della  presente legge,  divenuti esecutivi,  sono trasmessi
dal comitato di gestione dell'unità sanitaria locale alla giunta
regionale,  che   ne  dispone  la  pubblicazione  sul  bollettino
ufficiale della Regione.

2. A  seguito di  richiesta  motivata  a  documentata,  formulata
dall'assemblea  dell'unità   sanitaria   locale   in   sede   di
approvazione della  relazione annuale di cui all'art. 24 della LR
19/12/1979, n.  63, il  consiglio  regionale  su  proposta  della
giunta può  disporre variazioni  della pianta  organica  che  si
dimostrino  indispensabili   a  fronte   di  verificati   livelli
straordinari   di   produttività   stabilmente   conseguiti   da
specifiche  unità  operative.  Le  relative  deliberazioni  sono
pubblicate sul bollettino ufficiale della Regione.

ARTICOLO 37
(Condizioni e  vincoli per  la copertura  dei posti vacanti nelle
piante organiche delle unità sanitarie locali)

1. Fermo  restando quanto  stabilito da  specifiche  disposizioni
della legge  statale, le  unità  sanitarie  locali  non  possono
richiedere l'indizione di concorsi di assunzione nè procedere ad
assunzioni -  ai sensi  della LR  16/12/1982,  n.  91  -  per  la
copertura dei posti vacanti nelle rispettive piante organiche, in
mancanza  di   specifica  dimostrazione   che  i  relativi  oneri
finanziari sono  previsti nel  bilancio e  che  i  corrispondenti
capitoli di spesa presentano la necessaria disponibilità.

2. Fino  a  quando,  per  le  relative  attività  specialistiche
ambulatoriali, risultino  attivate convenzioni ai sensi dell'art.
48 della  L. 23  dicembre 1978,  n. 833,  e  fino  a  concorrenza
dell'impegno orario convenzionato, non possono essere coperti, in
ciascuna unità  sanitaria locale,  i posti  vacanti di personale
medico  che,   in  base   ai  parametri  di  riferimento  di  cui
all'allegato n.  2, sono  previsti per  le discipline  di analisi
cliniche,  igiene,   medicina  del   lavoro,   medicina   legale,
radiodiagnostica, recupero  e rieducazione  funzionale e  per  le
attività non  riferite ai reparti di degenza delle discipline di
dermatologia, malattie  cardiovascolari, oculistica, ostetricia e
ginecologia, otorinolaringoiatria e pediatria.

Il presente  comma non  si applica  ai posti  di cui all'art. 18,
comma 8) della presente legge.

TITOLO V
NORME TRANSITORIE E FINALI

ARTICOLO 38
(Assistenza sanitaria  per  i  ricoverati  in  residenze  sociali
protette)

1. L'assistenza medico - generica ai soggetti non autosufficienti
ricoverati in  strutture pubbliche  e private  classificate  come
residenze  sociali   protette  ai  sensi  dell'art.  6  della  LR
16/4/1980, n.  28, è  svolta dai  medici  di  medicina  generale
convenzionati ai sensi del
DPR 13/8/1981.  L'assistenza  può  essere  assicurata  anche  da
medici dipendenti dell'unità sanitaria locale là dove sono già
stati instaurati specifici rapporti.

2.  Oltre   a  quelle  indicate  all'art.  23  del  predetto  DPR
13/8/1981, tali  medici  assicurano,  mediante  congrua  presenza
nelle strutture,  anche prestazioni  volte alla  tutela specifica
della salute  dell'assistito in  relazione al  suo stato fisico e
alle condizioni ambientali di ricovero.

3. Le  modalità di  svolgimento delle  predette  attività  e  i
relativi compensi  saranno stabiliti  con apposita  deliberazione
della giunta regionale, sentito il comitato di cui all'art. 9 del
DPR 13/8/1981.

4.  Nelle   strutture  pubbliche  di  cui  al  presente  articolo
l'assistenza   sanitaria   specialistica   e   riabilitativa   è
assicurata dai competenti servizi dell'unità sanitaria locale.

5. Fino  all'attuazione dei  provvedimenti di  cui al  successivo
art. 41  l'assistenza di cui al precedente comma è garantita con
le modalità previste dall'articolo 6 della LR 27/3/1980, n. 20.

6. L'ammontare  della spesa capitaria giornaliera di cui all'art.
6, secondo  comma, della  LR 27/3/1980, n. 20, è determinato per
l'anno 1984  in lire  18.000. Per gli anni successivi l'eventuale
adeguamento di  tale ammontare,  tenuto  conto  del  costo  medio
regionale del  servizio e  delle disponibilità  complessive  del
fondo sanitario  regionale, è  determinato con deliberazione del
consiglio regionale su proposta della giunta.

7. L'onere della spesa capitaria giornaliera fa carico all'unità
sanitaria locale di residenza dell'utente all'atto del ricovero.

ARTICOLO 39
(Coordinamento di distretto)

1.  Per  il  periodo  di  validità  del  primo  piano  sanitario
regionale costituisce  titolo preferenziale, ai fini della nomina
a coordinatore  di distretto,  la scelta del rapporto di lavoro a
tempo pieno.

ARTICOLO 40
(Attività integrate per più unità sanitarie locali)

1. Per  esigenze di  efficienza operativa  o di razionalizzazione
della  spesa,  nel  periodo  di  validità  dei  piani  regionali
previsti dalla  presente  legge,  in  sede  di  approvazione  del
programma  pluriennale   socio  -  sanitario  o  della  relazione
annuale,  le  assemblee  di  unità  sanitarie  locali  limitrofe
possono proporre  alla giunta  regionale  di  individuare  unità
operative che svolgano attività di base per conto delle medesime
unità sanitarie locali.

2. Per  il potenziamento  delle  unità  operative  che  svolgono
l'attività di  cui al  primo comma  si fa  ricorso al comando di
personale ai sensi dell'articolo 44 del
DPR 20/12/1979, n. 761.

3. La  giunta regionale,  con l'atto  di individuazione di cui al
primo  comma,   provvede  al   conseguente   riequilibrio   delle
assegnazioni  finanziarie   tra  le   unità   sanitarie   locali
interessate.

ARTICOLO 41
(Prestazioni sanitarie  agli abitanti  dei comuni  confinanti con
altre regioni)

1.  La  giunta  regionale  stabilisce  rapporti  con  le  regioni
limitrofe al  fine di  assicurare, agli  abitanti dei  comuni  di
confine, le  necessarie prestazioni  sanitarie, anche  attraverso
servizi, presidi e operatori di tali regioni.

2. La disciplina dei predetti rapporti è approvata dal consiglio
regionale.

ARTICOLO 42
(Attività di carattere sanitario svolte da istituzioni pubbliche
di assistenza e beneficienza)

1. Entro  quattro mesi  dalla data  di entrata  in  vigore  della
presente legge,  la Regione,  nel rispetto  delle disposizioni di
cui alla  L. 23/12/1978,  n. 833  e successive  modificazioni  ed
integrazioni, detterà  norme per  il trasferimento  alle  unità
sanitarie locali  delle attività  di carattere  sanitario e  del
personale ad  esse addetto  svolte da  istituzioni  pubbliche  di
assistenza e  beneficenza i  cui organi  di amministrazione  sono
nominati  direttamente   ed  esclusivamente   da  enti   autonomi
territoriali  di  diritto  pubblico  a  carattere  locale  e  che
svolgono contemporaneamente attività di assistenza sociale.

ARTICOLO 43
(Rapporti tra  i servizi  delle  unità  sanitarie  locali  e  le
associazioni  di  volontariato  operanti  in  campo  sanitario  e
sociale)

1. Ai  sensi degli  artt. 3  e 4  dello statuto regionale e della
legge istitutiva  del servizio  sanitario regionale,  la  Regione
riconosce l'iniziativa  delle associazioni  di volontariato  che,
con  la  finalità  di  concorrere  al  raggiungimento  dei  fini
istituzionali del  servizio sanitario nazionale, operano in campo
sanitario e sociale senza scopi di lucro.

2. Per  i fini  di cui  al primo comma, le attività svolte dalle
associazioni di  volontariato possono  essere coordinate  con  le
attività svolte  dai  servizi  delle  unità  sanitarie  locali,
mediante la  stipula  di  apposite  convenzioni,  deliberate  dal
comitato di  gestione, nel  rispetto delle  direttive emanate dal
consiglio regionale  per i  vari settori  anche  nella  forma  di
schemi -  tipo, sentite  le organizzazioni  rappresentative delle
associazioni di volontariato.

3. I programmi di aggiornamento professionale del personale delle
unità sanitarie  locali  possono  prevedere  forme  e  modalità
specifiche di partecipazione degli operatori volontari al fine di
favorire la migliore collaborazione ed integrazione operativa.

ARTICOLO 44
(Programma dell'utilizzazione  delle prestazioni rese dai privati
convenzionati)

1.  Ai   fini  della   programmazione  dell'utilizzazione   delle
prestazioni rese  dai privati in forma convenzionale, il comitato
di gestione  dell'unità sanitaria locale predispone per ciascuna
attività  specialistica   apposito  piano  di  settore,  redatto
secondo gli  indirizzi  contenuti  ell'azione  di  piano  di  cui
all'allegato "l", che preveda:

a) il fabbisogno annuale di prestazioni;
b) la  capacità di  risposta dei  servizi dell'unità  sanitaria
   locale;
c) l'entità dell'eventuale ricorso a privati convenzionati.

2. Relativamente alle specialità multizonali, i piani di settore
sono predisposti,  dal comitato di gestione dell'unità sanitaria
locale cui  l'attività è  assegnata,  per  l'intero  bacino  di
utenza  e   sulla  base   dei  risultati   della  conferenza   di
programmazione prevista  dall'art. 10,  secondo  e  terzo  comma,
della LR 19/12/1978, n. 63.

La conferenza  di programmazione  tra le  unità sanitarie locali
dell'area fiorentina  si  esprime  in  ordine  alla  esigenza  di
integrare i  piani di  settore  delle  singole  unità  sanitarie
locali anche per le attività di zona.

3. Per  i fini  di cui  ai precedenti  commi la giunta regionale,
entro 30  giorni dall'entrata  in vigore  della  presente  legge,
comunica  alle  unità  sanitarie  locali  i  parametri  medi  di
riferimento relativi  al rapporto  prestazioni  specialistiche  -
popolazione ed alla produttività.

4. I  piani di  settore sono  approvati dal consiglio su proposta
della giunta  regionale, previa verifica da parte di quest'ultima
della   loro    corrispondenza   all'obiettivo    del    graduale
conseguimento  dei   parametri  tendenziali   di  cui   al  comma
precedente. I  piani approvati  divengono  parte  integrante  del
programma di cui all'art. 8.

5. Allorchè  i piani  approvati  determinino  la  necessità  di
ricorrere all'opera  di privati  convenzionati,  il  comitato  di
gestione provvede  in conformità dell'art. 44, comma 1) della L.
23/12/1978, n. 833.

6. Ove  i privati  interessati alla  conferma  delle  convenzioni
presentino un potenziale erogativo complessivo superiore a quello
necessario in  base ai  piani di settore, il comitato di gestione
riconduce i  rapporti  convenzionali  nei  limiti  delle  proprie
necessità, riducendo  il numero  delle strutture convenzionate o
stabilendo la quota massima di attività che può essere affidata
al complesso delle strutture esterne convenzionate.
La stipula  di nuove  convenzioni è  ammessa nei limiti e per le
attività specialistiche  previste dai  piani di  settore  e  non
assicurabili con strutture proprie o già convenzionate.

7. A  decorrere dall'entrata  in vigore della presente legge, nei
rapporti convenzionali  di cui  all'accordo collettivo  nazionale
per  l'erogazione  di  prestazioni  ambulatoriali  in  regime  di
convenzionamento esterno,  reso esecutivo  con DPR  16/5/1980, la
Regione è surrogata ad ogni effetto dai soggetti di cui all'art.
2 della  LR 19/12/1979,  n. 63,  nel cui  territorio risiedono  i
professionisti o hanno sede legale i titolari dei presidi privati
convenzionati.

8. Entro  il  centoventesimo  giorno  successivo  all'entrata  in
vigore  della   presente  legge,  i  titolari  di  case  di  cura
convenzionate, anche per il tramite delle associazioni firmatarie
degli accordi relativi alle convenzioni di cui all'art. 44, comma
2), lettera  a) della  L. 23/12/1978,  n.  833,  propongono  alla
giunta regionale un programma di riconversione dell'attività, in
vista del  progressivo raggiungimento  degli  obiettivi  previsti
dall'azione di piano di cui all'allegato "l".

9. Nei  successivi 60  giorni,  la  giunta  regionale  indica  le
strutture e  gli ambiti  entro i quali le unità sanitarie locali
debbono modificare  le convenzioni  in atto  per  adeguarle  agli
obiettivi di piano.

10. Non  è comunque ammessa la stipula di nuove convenzioni nè,
per le  convenzioni in  atto, la  conferma di  quelle concernenti
attività di ostetricia e di pediatria.

11. Decorso  il termine previsto dal comma 9), nella gestione dei
rapporti convenzionali di cui all'art. 44 della L. 23/12/1978, n.
833 la  Regione è  surrogata ad ogni effetto dai soggetti di cui
all'art. 2 della LR 19/12/1979, n. 63.

ARTICOLO 45
(Istituti privati di riabilitazione)

1. Le  unità  sanitarie  locali,  ove  non  siano  in  grado  di
assicurare direttamente  le prestazioni  sanitarie necessarie  al
recupero dei soggetti affetti da minorazioni fisiche, psichiche o
sensoriali, provvedono mediante convenzioni con istituti operanti
nella regione, ai sensi dell'art. 26 della L. 23/12/1978, n. 833.

2.  I  rapporti  convenzionali  sono  regolamentati,  per  quanto
attiene  ai  requisiti,  ai  moduli  operativi  ed  agli  aspetti
economici, dallo  schema di  cui all'art. 26 della L. 23/12/1978,
n. 833 e dal presente piano sanitario regionale.

ARTICOLO 46
(Attività degli  istituti di  patronato e  di assistenza sociale
nel servizio sanitario nazionale)

1. Nei  confronti  delle  articolazioni  regionali  del  servizio
sanitario nazionale,  gli istituti  di patronato  e di assistenza
sociale,  di   cui  al  DLCPS  29/7/1947,  n.  804  e  successive
modificazioni, esercitano  le funzioni di assistenza e tutela dei
lavoratori  nei   limiti  delle   competenze  istituzionali  loro
attribuite.

PARTE II
ISTITUZIONE DEL  COMITATO REGIONALE  PER LE ATTIVITA' SANITARIE E
SOCIALI

ARTICOLO 47
(Attribuzioni)

1. E' istituto il Comitato regionale per le attività sanitarie e
sociali (CORASS), organo tecnico consultivo del consiglio e della
giunta regionale in materia di sicurezza sociale.

2. Il  CORASS può  proporre al consiglio e alla giunta regionale
iniziative di studio, ricerca e documentazione.

3. Il  parere del  CORASS è  obbligatoriamente  acquisito  prima
dell'adozione dei seguenti atti:

a) piani regionali pluriennali;
b) relazione  annuale e aggiornamento annuale dei piani regionali
   pluriennali;
c) direttive  regionali di  coordinamento delle  attività  delle
   unità sanitarie locali;
d) schemi di regolamento tipo previsti dalle leggi regionali.

4. I  pareri di  cui al  precedente comma  3) sono  espressi  dal
CORASS entro  il termine  di  30  giorni  dal  ricevimento  della
richiesta, trascorso  il quale  i provvedimenti possono essere in
ogni caso adottati.

ARTICOLO 48
(Composizione)

1. Il  presidente della  Giunta  regionale  con  proprio  decreto
nomina a  far parte  del CORASS coloro che sono stati designati a
norma dei successivi commi 2, 3, 4.

2. Il consiglio regionale su proposta della giunta, designa:

3 assistenti sociali
1 biologo
1 chimico
1 dietista
1 economista sanitario
1 epidemiologo
2 esperti in materie giuridico - amministrative
1 esperto in finanza e contabilità pubblica
1 farmacista
2 fisici
1 ingegnere sanitario
2 medici di medicina generale
6 medici specialisti
1 operatore    professionale  dirigente  con  funzioni  didattico
  organizzative
2 operatori    professionali    di  prima  categoria  (infermieri
  professionali)
1 operatore professionale di prima categoria (capo sala)
1 operatore professionale di prima categoria (ostetrica)
1 operatore  professionale di  prima  categoria  (vigilatrice  di
  infanzia)
1 psicologo
1 sociologo
1 specialista in biometria
1 statistico sanitario
2 tecnici sanitari, di cui uno di laboratorio e uno di radiologia
1 terapista della riabilitazione
1 veterinario

3. Gli  ordini professionali  competenti,  entro  30  giorni  dal
ricevimento  della  richiesta  inviata  dalla  giunta  regionale,
designano:

1 biologo
1 chimico
1 farmacista
1 ingegnere
6 medici di medicina generale
1 medico con competenze in medicina d'urgenza
1 medico pediatra
12 medici specialisti dei quali almeno
   1 psichiatra,
   1 medico legale,
   1 laboratorista,
   1 infettivologo,
   1 medico del lavoro,
   1 farmacologo,
   1 igienista
2 veterinari, dei quali
   1 appartenente all'area funzionale della sanità animale e
   1 all'area funzionale dell'igiene degli alimenti.

4. Gli  organi militari territorialmente competenti, su richiesta
della giunta  regionale, designano  un esperto  di organizzazione
sanitaria militare.

5. Il  presidente  della  giunta  regionale  nomina  altresì  il
presidente del  CORASS, designato  dal  consiglio  regionale  tra
persone in  possesso dei  requisiti di professionalità richiesti
per i membri designati a norma del precedente comma 2.

6. E'  membro di  diritto del  CORASS, senza  diritto di voto, il
coordinatore del  dipartimento sicurezza  sociale, il  quale,  in
relazione  agli   specifici  argomenti  iscritti  all'ordine  del
giorno, assicura  la presenza ai lavori di altri funzionari della
Regione.

7.  I   membri  del  CORASS  sono  nominati  all'inizio  di  ogni
legislatura e  restano  in  carica  fino  alla  nomina  di  nuovi
componenti.

ARTICOLO 49
(Ordinamento)

1. Sono  organi del  CORASS il  presidente, nominato  a norma del
precedente art. 48, ed il consiglio di presidenza.

2. Il  consiglio di  presidenza si compone del presidente, di due
vicepresidenti  e  di  due  consiglieri.  I  vicepresidenti  e  i
consiglieri sono  eletti dal  CORASS nella  sua prima seduta, con
voto limitato.

3. Il  presidente convoca  e  presiede  le  sedute,  stabilendone
l'ordine del giorno sentito il consiglio di presidenza.

4. Per  ognuno degli  affari sottoposti  all'esame del CORASS, il
consiglio di  presidenza designa  un relatore  che  riferisca  al
comitato. Per  gli affari  di maggiore  complessità  l'attività
referente può  essere espletata  da appositi  gruppi  di  lavoro
nominati dallo stesso consiglio di presidenza.

5. I  servizi di  segreteria  sono  assicurati  dal  dipartimento
sicurezza sociale della giunta regionale.

6. Esercita  le funzioni  di segretario  un funzionario designato
dalla giunta regionale, appartenente al ruolo unico della Regione
ed inquadrato in livello non inferiore al nono di cui all'accordo
nazionale di lavoro 1982/1984.

ARTICOLO 50
(Prima convocazione)

1. Il  presidente del  CORASS convoca il comitato entro 30 giorni
dalla  data  di  pubblicazione  sul  bollettino  ufficiale  della
Regione del decreto di cui al precedente art. 48.

ARTICOLO 51
(Indennità)

1. Ai  componenti del CORASS è corrisposta, per ogni giornata di
effettiva presenza  alle relative  sedute, una  indennità pari a
quella  spettante   ai  membri   del  Comitato  regionale  contro
l'inquinamento atmosferico  (CRIAT) di  cui alla LR 24/8/1982, n.
70.

2. Ai  predetti componenti  che risiedono in un comune diverso da
quello ove  ha luogo  la seduta del CORASS è corrisposto, quando
si rechino  alle sedute,  un rimborso  delle spese di viaggio, se
effettivamente sostenute  e risultanti da apposita dichiarazione,
nella misura per chilometro di un quinto del costo di un litro di
benzina super  vigente nel  tempo,  calcolando  la  distanza  dal
comune di residenza, nonchè le eventuali spese autostradali.

3. Agli  stessi componenti  indicati al precedente comma, purchè
residenti in  comuni distanti  oltre dieci  chilometri dal comune
ove si  svolge la  seduta del  CORASS, è corrisposto altresì il
trattamento di  missione secondo le norme regionali vigenti per i
dipendenti regionali appartenenti al livello funzionale apicale.

4. Per  i dipendenti della Regione che intervengano alle riunioni
ai sensi  del comma  6) del  precedente art.  48, è corrisposta,
secondo il  vigente ordinamento,  l'indennità di  missione ed il
rimborso delle spese, oltre al compenso per lavoro straordinario,
per il  quale sussiste  l'obbligo della prestazione, ove occorra,
anche oltre i limiti ordinariamente stabiliti.

5. Alla  liquidazione delle indennità provvede periodicamente la
giunta regionale  sulla base  di  prospetti  riepilogativi  delle
presenze  e  delle  missioni,  sottoscritte  dal  presidente  del
CORASS.

6. All'onere  di spesa  derivante dal presente articolo, previsto
in  L.   10.000.000  per  l'anno  1984,  si  fa  fronte  con  gli
stanziamenti iscritti  al cap.  720 del  bilancio  di  previsione
1984.

7. Per  gli esercizi  successivi si  provvede  con  la  legge  di
bilancio.

ARTICOLO 52
(Commissione scientifica per la redazione dell'elenco delle morti
evitabili)

1. Il  CORASS, al  fine di  accertare in  termini  obiettivamente
sanitari  l'efficienza   e  l'efficacia  del  servizio  sanitario
regionale, costituisce  al proprio  interno -  sentiti gli ordini
dei medici  della Toscana  - una  commissione scientifica di alta
qualificazione  per   la  redazione   dell'elenco   delle   morti
evitabili.

2. La  giunta regionale  garantisce alla predetta commissione gli
adeguati  accessi   per  effettuare   le  necessarie  "interviste
confidenziali", con assoluta garanzia delle norme deontologiche e
del segreto professionale.

PARTE III
INTEGRAZIONI    E   MODIFICHE   ALLA   LR   24/5/1980,   N.   71:
"ORGANIZZAZIONE DELLE UNITA' SANITARIE LOCALI"

ARTICOLO 53
(Sostituzione dell'art. 3 della LR 24/5/1980, n. 71)

1. L'art. 3 della LR 24/5/1980, n. 71 è sostituito dal seguente:

   "Art. 3 
   (Unità operative e sezioni aggregate)

   L'unità operativa  è l'insieme  organizzato del personale in
   possesso dei  necessari profili professionali che, utilizzando
   le attrezzature  e gli  spazi  ad  esso  assegnati,  eroga  le
   prestazioni di competenza dell'unità sanitaria locale per una
   delle   attività    fondamentali   dei   settori   sanitario,
   amministrativo e dell'assistenza sociale.

   Per ogni  unità sanitaria  locale o  per uno o più distretti
   all'interno di  questa, ovvero  a  livello  multizonale,  sono
   costituite per  ciascuna attività  fondamentale  una  o  più
   unità operative.

   Alle condizioni di cui al successivo art. 4, in corrispondenza
   di una  attività fondamentale,  può  essere  costituita  una
   sezione aggregata.

   Una  stessa   unità  operativa  può  anche  raggruppare,  in
   conformità delle  indicazioni della  legge regionale,  due  o
   più  delle   attività  fondamentali  suddette.  Nel  settore
   dell'assistenza  sociale,  le  modalità  organizzative  delle
   unità operative sono indicate dal piano regionale dei servizi
   sociali.

   Le attività  fondamentali di  cui ai  precedenti  commi  sono
   individuate dalla  legge di  approvazione del  piano sanitario
   regionale.

   Il piano  regionale individua  altresì  le  unità  operative
   corrispondenti alle  attività fondamentali  prioritarie ed  i
   criteri per la loro costituzione.

   La legge  di piano stabilisce i criteri di aggregazione e, per
   ogni  unità   sanitaria  locale,   determina   le   attività
   fondamentali per le quali sono costituite sezioni aggregate".

ARTICOLO 54
(Integrazione dell'art. 4 della LR 24/5/1980, n. 71)

1. La  rubrica dell'art.  4 della  LR 24/5/1980,  n. 71  è così
integrata:

   "(Organizzazione  delle   unità  operative  e  delle  sezioni
   aggregate)".

2. All'art.  4 della  LR 24/5/1980,  n. 71  il secondo  comma  è
sostituito dal seguente:

   "Ad ogni  unità operativa  è preposto  un responsabile con i
   requisiti professionali,  nominato  secondo  le  forme  e  per
   l'esercizio dei  compiti previsti  dalle relative disposizioni
   di legge.  Per il  personale addetto alle unità operative del
   servizio di  assistenza sociale, i requisiti per accedere alla
   responsabilità  della   rispettiva  unità   operativa   sono
   determinati  dal   regolamento  dell'unità  sanitaria  locale
   interessata,  nel   rispetto  delle   indicazioni  del   piano
   regionale  dei   servizi   sociali   e   dell'ordinamento   di
   appartenenza del personale stesso".

3. All'art.  4 della LR 24/5/1980, n. 71 sono aggiunti i seguenti
ottavo, nono e decimo comma:

   "Alla costituzione  delle sezioni aggregate previste dal piano
   sanitario regionale  si procede  a condizione  che  la  pianta
   organica  individui,   per  lo   svolgimento  delle   relative
   attività fondamentali, una dotazione di personale nella quale
   siano previsti  almeno un  dipendente laureato appartenente al
   livello  intermedio   e  un  dipendente  laureato  di  livello
   iniziale.

   La  responsabilità  tecnico  -  professionale  dell'attività
   della sezione  aggregata è  affidata al dipendente di livello
   intermedio, il  quale svolge  funzioni autonome secondo quanto
   previsto dall'art.  63, quarto  comma, del  DPR 20/12/1979, n.
   761.

   Alla sezione  aggregata, nel rispetto dei criteri oggettivi di
   competenza di  cui al  settimo comma  del predetto articolo 63
   del DPR  20/12/1979, n.  761,  sono  assegnati  tutti  i  casi
   rientranti nell'attività fondamentale per la quale la sezione
   è costituita".

ARTICOLO 55
(Integrazione dell'art. 6 della LR 24/5/1980, n. 71)

1. Il  quarto comma  dell'art. 6  della LR  24/5/1980, n.  71  è
sostituito dal seguente:

   "Il raggruppamento  delle  unità  operative  nei  servizi  è
   individuato dalla  legge di  approvazione del  piano sanitario
   regionale".

ARTICOLO 56
(Integrazione dell'art. 7 della LR 24/5/1980, n. 71)

1. Il secondo e terzo comma dell'art. 7 della LR 24/5/1980, n. 71
sono sostituiti dai seguenti:

   "Parte del  personale assegnato  ai servizi  di cui  al  primo
   comma è  posta alle dipendenze funzionali degli altri servizi
   e può  essere inoltre  collocato presso  i presidi  di cui al
   successivo titolo II.

   Il numero e la qualifica professionale degli addetti di cui al
   secondo comma,  su proposta  del  coordinatore  amministrativo
   sentiti i  dirigenti delle  unità operative interessate, sono
   stabiliti dall'ufficio di direzione, sentite le organizzazioni
   sindacali, in  base ad  una analitica  valutazione dei compiti
   amministrativi  da   espletare  in   ciascun  servizio  ed  in
   proporzione dei relativi carichi di lavoro".

2. All'art.  7 della  LR 24/5/1980, n. 71 è aggiunto il seguente
quarto comma:

   "Gli addetti  di cui  ai precedenti  commi  costituiscono  una
   dotazione  funzionale   posta  alle   dirette  dipendenze  del
   responsabile del  servizio;   ad essa  compete lo  svolgimento
   degli  adempimenti  amministrativi  inerenti  l'attività  del
   servizio -  tranne quelli  di carattere  medico -  legale - in
   collegamento  con   le   unità   operative   di   riferimento
   appartenenti al settore amministrativo".

ARTICOLO 57
(Integrazione dell'art. 8, della LR 24/5/1980, n. 71)

1. Il  primo comma  dell'art. 8  della LR  24/5/1980,  n.  71  è
sostituito dal seguente:

   "Ad ogni  servizio dell'unità sanitaria locale è preposto un
   responsabile con  posizione  funzionale  apicale,  secondo  la
   disciplina stabilita  dalle  vigenti  disposizioni  statali  e
   regionali. I  requisiti per  la nomina  del  responsabile  del
   servizio  di   assistenza  sociale  sono  indicati  dal  piano
   regionale dei servizi sociali".

2. Il  quarto comma  dell'art. 8  della LR  24/5/1980, n.  71  è
sostituito dal seguente:

   "Nel rispetto  degli obiettivi  e degli  indirizzi fissati dal
   comitato di  gestione e  nel quadro  delle direttive stabilite
   dall'ufficio di  direzione e  dal coordinatore  di settore, il
   responsabile  del   servizio,   sentiti   ove   necessario   i
   responsabili delle unità operative:

   a) predispone  i  programmi    complessivi  di  attività  del
      servizio e ne promuove l'attuazione;
   b) assume  le determinazioni di carattere organizzativo intese
      a   garantire   l'ordinato   funzionamento   delle   unità
      operative, ivi  compresa l'utilizzazione  del personale non
      specificamente assegnato alle stesse;
   c) in  attuazione di quanto stabilito dalla precedente lettera
      b),  ferme  restando  le  competenze  del  coordinatore  di
      dipartimento di  cui al  successivo art.  14,  autorizza  i
      congedi, dispone  i turni  di servizio,  di  guardia  e  di
      pronta disponibilità;
   d) riceve  le proposte  delle unità  operative in ordine alle
      acquisizioni, all'uso ed alle trasformazioni del patrimonio
      edilizio e tecnologico strumentale;
   e) cura  la raccolta  dei dati  informativi necessari  per  la
      periodica verifica dei programmi di attività;
   f) redige annualmente una relazione sull'attività svolta, sui
      risultati ottenuti e sull'andamento del servizio;
   g) risponde  dei beni  assegnati al  servizio ai  sensi  delle
      vigenti disposizioni;
   h) svolge inoltre ogni altro compito affidatogli dalla legge e
      dai regolamenti".

ARTICOLO 58
(Norme sostitutive dell'art. 14 della LR 24/5/1980, n. 71)
1. L'art.  14  della  LR  24/5/1980,  n.  71  è  sostituito  dal
seguente:

   "Art. 14
   (I Dipartimenti)

   Il dipartimento  è una  forma di  collegamento funzionale fra
   più  unità  operative  dello  stesso  servizio  che  erogano
   prestazioni anche  in presidi  diversi. Esso  ha lo  scopo  di
   armonizzare  e   di  integrare   le  prestazioni  relative  ad
   attività  affini  o  complementari  favorendo  la  globalità
   dell'intervento, l'interdisciplinarietà  del lavoro,  un più
   stretto rapporto fra strutture ospedaliere e territoriali, una
   maggiore partecipazione del personale interessato, lo sviluppo
   dell'attività di  aggiornamento e  di ricerca, l'economicità
   della gestione.

   In particolare,  il dipartimento  persegue le finalità di cui
   al precedente comma attraverso:

   - la  definizione di  specifici programmi  di lavoro,  per  il
     triennio di  validità del piano, prevedendo gli obiettivi e
     le scadenze annuali;
   - la  messa a  punto  delle  modalità  di  lavoro  attraverso
     l'individuazione di opportuni protocolli;
   - le  proposte per  la razionale  utilizzazione di  personale,
     attrezzature e  sedi per l'attuazione del programma, nonchè
     l'eventuale previsione dell'ulteriore fabbisogno;
   - la  promozione della  partecipazione  degli  operatori  alle
     scelte da effettuare;
   - la   predisposizione    di    programmi    di    formazione,
     riqualificazione ed  aggiornamento degli operatori impegnati
     nel  dipartimento,   nonchè  di  iniziative  di  educazione
     sanitaria;
   - la    verifica    periodica  dell'attuazione  dei  programmi
     d'intervento.

   Per ogni  dipartimento  è  nominato  un  coordinatore  ed  è
   costituito un comitato direttivo.

   Nel dipartimento  sono tenute conferenze periodiche alle quali
   partecipa tutto  il personale  operante nel  dipartimento, ivi
   compreso  il  personale  a  rapporto  convenzionale  ai  sensi
   dell'art. 48 della L. 23/12/1978, n. 833.

   Ove  le   caratteristiche  dell'attività   dipartimentale  lo
   richiedano, deve  essere assicurata la continuità di presenza
   degli stessi  operatori;   l'unità  operativa  di  rispettiva
   appartenenza deve  armonizzare il  lavoro degli  operatori nel
   dipartimento e  nelle attività  di competenza proprie di tale
   unità operativa.

   Il comitato direttivo è formato da tutti i responsabili delle
   unità operative  facenti parte  del dipartimento  o dai  loro
   delegati prescelti in rapporto a specifiche competenze e da un
   numero uguale  di rappresentanti, eletti dagli altri operatori
   direttamente  impegnati   nelle  attività  organizzative  del
   dipartimento.

   Il comitato  direttivo ha  il compito  di esprimere  indirizzi
   tecnici ed  organizzativi cui  uniformare l'attività  e  può
   inoltre  formulare   proposte   al   comitato   di   gestione,
   all'ufficio di direzione ed ai responsabili di servizio.

   Il coordinatore,  nominato dal  comitato di  gestione per  tre
   anni,  salvo   rinnovo,  fra   i  responsabili   delle  unità
   operative, promuove  l'organizzazione del lavoro e, per quanto
   attiene ai dipartimenti dell'emergenza e dell'urgenza, nonchè
   della  salute   mentale,  dispone   anche  le   modalità   di
   utilizzazione del  personale assegnato  al dipartimento;  cura
   l'attuazione delle  funzioni  del  dipartimento,  verifica  lo
   stato di  realizzazione dei programmi, partecipa alle riunioni
   dell'ufficio di  direzione per gli argomenti di pertinenza del
   dipartimento stesso.  Il coordinatore  presiede la  conferenza
   del personale ed il comitato direttivo.

   La convocazione della conferenza e del comitato direttivo può
   essere richiesta  anche dal  comitato  di  gestione,  dal  suo
   presidente,  da  almeno  un  terzo  dei  membri  del  comitato
   direttivo del  dipartimento. Alle  conferenze del personale ed
   alle  riunioni   del  comitato  direttivo  hanno  facoltà  di
   assistere i membri del comitato di gestione".

ARTICOLO 59
(Norme sostitutive dell'art. 15 della LR 24/5/1980, n. 71
1. L'art.  15  della  LR  24/5/1980,  n.  71  è  sostituito  dal
seguente:

   "Art. 15
   (Costituzione dei dipartimenti)

   In  armonia   con  le  indicazioni  programmatiche  deliberate
   dall'assemblea,  il   comitato  di   gestione   procede   alla
   costituzione   dei    dipartimenti,    impartendo    direttive
   all'ufficio di direzione per l'attivazione degli stessi.

   E' obbligatoria la costituzione dei seguenti dipartimenti:

   - dell'emergenza e dell'urgenza;
   - della salute mentale;
   - della riabilitazione;
   - del farmaco;
   - della protezione materno - infantile;
   - della prevenzione, diagnosi e cura dei tumori;
   - della tutela dell'ambiente di vita e di lavoro.

   Le unità  operative fondamentali  che devono  far  parte  dei
   dipartimenti di  cui al  precedente comma  sono  indicate  dal
   piano sanitario regionale.

   Il dipartimento  dell'emergenza  e  dell'urgenza  deve  essere
   costituito entro  90 giorni  dall'esecutività  del  programma
   pluriennale socio - sanitario dell'unità sanitaria locale.

   Gli altri dipartimenti vengono costituiti obbligatoriamente in
   presenza di  tutte le  unità operative  definite fondamentali
   per quel  dipartimento;   le unità  sanitarie locali  possono
   tuttavia attivare tali dipartimenti anche in carenza di alcune
   delle unità operative fondamentali.

   Le attività  di segreteria sono assicurate dal servizio a cui
   il dipartimento si appoggia organizzativamente.

   La  sede  del  dipartimento  è  definita  dal  direttivo  del
   dipartimento in  accordo con l'ufficio di direzione;  di norma
   coincide con la sede del servizio a cui si appoggia.

   Le unità operative multizonali partecipano all'organizzazione
   dipartimentale  delle   unità  sanitarie   locali   nel   cui
   territorio  hanno   sede;    vengono  assegnate  alle  singole
   strutture dipartimentali  in relazione  al ruolo specifico che
   sono chiamate  a svolgere  nell'attuazione  dei  programmi  di
   ciascun dipartimento".

ARTICOLO 60
(Integrazione dell'art. 17 della LR 24/5/1980, n. 71)

1. All'art. 17 della LR 24/5/1980, n. 71 sono aggiunti i seguenti
quarto, quinto, sesto, settimo, ottavo e nono comma:

   "L'ufficio di  direzione esprime  di norma  preventivo  parere
   sugli affari posti all'esame ed alla decisione del comitato di
   gestione.

   Salvo gli atti regolamentari e di organizzazione dei servizi e
   presidi, nonchè  quelli concernenti  i  programmi  annuali  e
   pluriennali,  il   patrimonio  edilizio   e  le  attrezzature,
   l'ufficio di  direzione può delegare l'espressione del parere
   ai coordinatori  di  settore,  fermo  restando  il  potere  di
   richiamare singoli  atti alla  propria valutazione collegiale.
   Nei casi  d'urgenza il  comitato di gestione assume le proprie
   determinazioni previo parere dei coordinatori di settore.

   L'ufficio   di    direzione   sovraintende    direttamente   e
   collegialmente ai compiti del sistema informativo.

   In base  agli  indirizzi  fissati  dall'ufficio  di  direzione
   ciascun  coordinatore   sovrintende,   per   il   settore   di
   competenza, alla gestione delle biblioteche ancorchè affidate
   ai servizi  ed alle  unità operative, salve le norme speciali
   che disciplinano  la conservazione,  gestione ed utilizzazione
   di  fondi  documentari  di  particolare  interesse  storico  e
   culturale.

   L'ufficio di direzione dell'unità sanitaria locale predispone
   annualmente, su  proposta del  responsabile del servizio delle
   attività sanitarie  distrettuali, il  programma di educazione
   sanitaria, secondo  i metodi  e nelle forme indicati dal piano
   sanitario  regionale.   Per  tale   adempimento  l'ufficio  di
   direzione si avvale anche della collaborazione di un medico di
   base indicato  dai  rappresentanti  dei  medici  presenti  nel
   comitato consultivo  ex art.  8 del  DPR  13/8/1981  e  di  un
   farmacista   designato   congiuntamente   dalle   associazioni
   rappresentative delle  farmacie pubbliche  e private  operanti
   nel territorio  dell'unità sanitaria  locale. Il programma è
   approvato dal  comitato di  gestione, ed  il responsabile  del
   servizio delle  attività sanitarie  distrettuali ne  coordina
   l'attuazione, fungendo  anche da referente nei confronti della
   giunta regionale.

   L'ufficio di  direzione ha  sede nel  centro amministrativo  -
   organizzativo dell'unità sanitaria locale.

ARTICOLO 61
(Integrazione dell'art. 18 della LR 24/5/1980, n. 71)

1. All'art. 18 della LR 24/5/1980, n. 71 sono aggiunti i seguenti
sesto e settimo comma:

   "L'ordine del  giorno delle riunioni dell'ufficio di direzione
   è  stabilito  tenendo  conto  delle  questioni  proposte  dal
   comitato di  gestione e  dai componenti  l'ufficio, secondo le
   priorità  richieste   dalle  esigenze  di  funzionamento  dei
   servizi, ed è inviato almeno 48 ore prima della riunione.

   L'unità  operativa  di  segreteria  assicura  all'ufficio  di
   direzione   il    supporto   amministrativo   necessario   per
   l'espletamento delle  funzioni attribuitegli  dalla legge. Gli
   atti dell'ufficio sono conservati dal responsabile dell'unità
   operativa di segreteria".

2. All'art. 18 della LR 24/5/1980, n. 71 sono aggiunti i seguenti
commi:

   "I componenti  dell'ufficio di  direzione, ove  necessario per
   assicurare il  buon andamento degli uffici e dei servizi, sono
   tenuti a  prestare servizio  oltre il  normale orario, a norma
   dell'art.  34   del  DPR  20/12/1979,  n.  761,  nella  misura
   stabilita dal comitato di gestione.

   Con l'atto  di nomina dei coordinatori di settore, il comitato
   di gestione  individua tra i componenti l'ufficio di direzione
   i  sostituti   dei  coordinatori  per  i  casi  di  assenza  o
   impedimento dei medesimi.

   Con le modalità di cui al secondo comma dell'art. 49 della L.
   23/12/1978, n.  833, così come modificato dall'art. 16 del DL
   12/9/1983,  n.  463  convertito  con  modificazioni  nella  L.
   11/11/1983, n. 638, oltre a quanto previsto in detto articolo,
   il  coordinatore   amministrativo   assume   i   provvedimenti
   vincolati concernenti:

   a) l'indennità  di lavoro straordinario e le altre indennità
      previste dall'accordo  di lavoro  del personale dipendente,
      nei limiti previsti dall'accordo medesimo, oppure in quelli
      in deroga fissati dai competenti organi di gestione;
   b) il  pagamento  delle  spese  derivanti  dall'esercizio  del
      controllo medico - fiscale del personale dipendente assente
      per malattia;
   c) le  indennità di  carica e di presenza, nonchè i rimborsi
      spese, spettanti  ai membri  del comitato di gestione e del
      collegio dei revisori dell'unità sanitaria locale;
   d) il  pagamento dei  corrispettivi dovuti in esecuzione delle
      convenzioni previste  dagli artt.  26, 28,  38, 39, 40, 41,
      42, 44,  45, 48  della L.  23/12/1978, n.  833, nonchè  di
      quelli derivanti  dalle convenzioni  previste dall'art.  73
      del  DPR   20/12/1979,  n.  761  e  dall'art.  27  del  DPR
      25/6/1983, n. 348;
   e) il  pagamento dei  corrispettivi dovuti  in  esecuzione  di
      contratti di  locazione, di  assicurazione, di  leasing, di
      somministrazione per forniture ed utenze.

   Al responsabile  del servizio  di assistenza  sociale  compete
   l'indennità di  partecipazione all'ufficio di direzione nella
   stessa misura  stabilita per  gli altri  componenti di diritto
   dell'ufficio medesimo,  nonchè l'indennità  di coordinamento
   nella stessa misura ed alle medesime condizioni previste per i
   coordinatori dei settori sanitario ed amministrativo.

   Nel caso  in cui  il responsabile  del servizio  di assistenza
   sociale non  sia iscritto  nei ruoli  nominativi regionali del
   personale del servizio sanitario nazionale, le indennità sono
   corrisposte a  carico della  quota di  fondo sociale assegnata
   all'unità sanitaria  locale scomputando dalle medesime quanto
   già  percepito   dal   responsabile,   ad   analogo   titolo,
   nell'ordinamento di appartenenza."

ARTICOLO 62
(Norme sostitutive del titolo VI della LR 24/5/1980, n. 71)

Il titolo  VI  della  LR  24/5/1980,  n.  71  è  sostituito  dal
seguente:

   "TITOLO VI
   NORME FINALI

   Art. 19
   (Utenza pubblica dei servizi dell'unità sanitaria locale)

   La  Regione,  le  province  ed  i  comuni,  nell'esercizio  di
   funzioni diverse  da quelle già regolate dalla L. 23/12/1978,
   n. 833 e dalle leggi regionali di attuazione, si avvalgono dei
   servizi delle unità sanitarie locali per l'acquisizione delle
   informazioni e delle consulenze tecniche in materia igienico -
   sanitaria.

   Le richieste  e le  risposte sono  avanzate ed  acquisite  per
   tramite del  presidente del  comitato di  gestione dell'unità
   sanitaria locale.

   Per gli  interventi di  cui al presente articolo, le modalità
   di attuazione  vengono stabilite  con  apposite  intese  anche
   finanziarie tra le parti interessate.

   Art. 20
   (Utenza privata dei servizi dell'unità sanitaria locale)

   Le tariffe  per gli accertamenti e le indagini svolte a favore
   di terzi,  ivi comprese  le attività  di medicina legale ed i
   controlli medico  - fiscali  che, a  norma di  legge,  debbono
   essere espletati  dai servizi  delle unità  sanitarie locali,
   sono determinate  dal consiglio  regionale su  proposta  della
   giunta nel rispetto della normativa statale.

   Analogamente  sono  determinate  dal  consiglio  regionale  le
   tariffe per  le prestazioni  non obbligatorie rese a richiesta
   di terzi.

   Le  prestazioni  di  cui  al  precedente  secondo  comma  sono
   espletate compatibilmente con i programmi dei servizi.

   Su  tale   attività  i   responsabili  dei   servizi  inviano
   trimestralmente relazione  al coordinatore  sanitario. Con  la
   stessa  periodicità   il  presidente  informa  in  merito  il
   comitato di gestione.

   Art. 21
   (Direttive regionali e regolamenti tipo)

   "Nelle materie  che la  presente legge demanda al regolamento,
   la Regione  emana direttive  anche nella forma del regolamento
   tipo".

   2. Gli allegati "A", "B" e "C" di cui agli articoli 3, 10 e 15
   della LR 24/5/1980, n. 71 sono abrogati."

PARTE IV
MODIFICHE    ALLA    LR    24/5/1980,    N.    68:    "DISCIPLINA
DELL'UTILIZZAZIONE  DEL  PATRIMONIO,  DELLA  CONTABILITA'  E  DEI
CONTRATTI DELLE UNITA' SANITARIE LOCALI"

ARTICOLO 63
(Modifiche all'art. 27 della LR 24/5/1980, n. 68)

1. Il  terzo e  quarto comma  dell'art. 27 della LR 24/5/1980, n.
68, sono sostituiti dai seguenti:

   "Le previsioni  di entrata  e le  previsioni di  spesa per  il
   bilancio annuale  sono strutturate secondo quanto disposto dal
   DPR 14/7/1980, n. 595".

   "Le  previsioni   di  entrata  e  di  spesa  per  il  bilancio
   pluriennale sono ripartite nel seguente modo:

   a) per le entrate:

      TITOLO I - Entrate correnti
         Categoria 1a: Entrate dal FSN a destinazione indistinta
         Categoria 2a: Entrate dal FSN a destinazione vincolata
         Categoria 3a: Altre entrate a destinazione indistinta
         Categoria 4a: Altre entrate a destinazione vincolata
      TITOLO II - Entrate in conto capitale
         Categoria 1a: Entrate dal FSN a destinazione indistinta
         Categoria 2a: Entrate dal FSN a destinazione vincolata
         Categoria 3a: Altre entrate a destinazione indistinta
         Categoria 4a: Altre entrate a destinazione vincolata
         
   b) per le spese:

      TITOLO I - Spese correnti
         Sezione 1a: Spese per il mantenimento dei servizi
         Sezione 2a: Spese per lo sviluppo dei servizi
      TITOLO II - Spese in conto capitale
         Sezione 1a: Spese per il mantenimento dei servizi
         Sezione 2a: Spese per lo sviluppo dei servizi.
         
2. Il  quinto comma  dell'art. 27  della LR  24/5/1980, n.  68 è
soppresso.

3. Il  sesto comma  dell'art. 27  della LR  24/5/1980, n.  68  è
sostituito dai seguenti:

   "Le  entrate   e  le  spese  relative  alle  partite  di  giro
   comprendono entrate  e spese  effettuate per  conto di terzi e
   che perciò  costituiscono nello  stesso tempo  un debito e un
   credito per  l'Unità Sanitaria  Locale. Sono  compresi fra le
   partite di  giro  i  depositi  cauzionali  presso  terzi  e  i
   relativi rimborsi,  nonchè le  somme destinate  alla gestione
   economale".

   "Le entrate  e le  spese relative  alle  gestioni  autonome  e
   contabilità speciali  sono ripartite,  a seconda  della  loro
   natura, nei titoli di cui al precedente quarto comma".

4. Il  settimo comma  dell'art. 27  della LR  24/5/1980, n. 68 è
sostituito dal seguente:

   "La giunta  regionale con propria deliberazione da trasmettere
   al consiglio  e da  pubblicare nel  bollettino ufficiale della
   Regione, al  fine di  evidenziare il  rapporto tra  costo  dei
   servizi e relativi benefici, determina:

   a) le  eventuali ripartizioni all'interno delle categorie e le
      denominazioni dei  singoli capitoli, sia per le entrate che
      per le spese;
   b) la  riclassificazione delle  spese in  relazione ai servizi
      individuati dal  piano  sanitario  regionale  ed  eventuali
      riclassificazioni  per   progetti  o  programmi  e  per  la
      rilevazione dei centri di costo;
   c) indicazioni    per    l'elaborazione  del  quadro  generale
      riassuntivo di cui al quarto comma".

ARTICOLO 64
(Modifiche all'art. 38 della LR 24/5/1980, n. 68)

Il quarto  comma dell'art.  38  della  LR  24/5/1980,  n.  68  è
sostituito dal seguente:

   "Il  comitato   di  gestione   non   può   impegnare,   senza
   autorizzazione dell'assemblea  dell'unità  sanitaria  locale,
   spese che  superino i  limiti previsti nella riclassificazione
   delle spese  in relazione  ai servizi  individuati  dal  piano
   sanitario regionale ancorchè il capitolo di bilancio relativo
   presenti complessivamente la necessaria disponibilità".

ARTICOLO 65
(Modifiche all'art. 39 della LR 24/5/1980, n. 68)

1. Il terzo comma dell'art. 59 della LR 24/5/1980, n. 68 è così
sostituito:

   "La   liquidazione   è   disposta   con   provvedimento   del
   coordinatore amministrativo  all'atto  della  maturazione  del
   diritto del creditore".

2. Il  quarto ed il quinto comma dell'art. 39 della LR 24/5/1980,
n. 68 sono abrogati.

ARTICOLO 66
(Abrogazione di precedenti disposizioni)

1.  E'  abrogata  ogni  disposizione  di  legge  o  regolamentare
regionale in  contrasto con le norme aventi carattere dispositivo
della presente legge.

La presente  legge è  pubblicata sul  Bollettino Ufficiale della
Regione. E' fatto obbligo a chiunque spetta di osservarla e farla
osservare come legge della Regione Toscana.

Firenze, 6 dicembre 1984.

La presente  legge è  stata approvata dal Consiglio Regionale il
30-10-1984 ed è stata vistata dal Commissario del Governo il 30-
11-1984.

ALLEGATO
"ALLEGATI" ALLA  PARTE DISPOSITIVA  DEL PIANO SANITARIO REGIONALE
1984-1986 E DEL PIANO DEI SERVIZI SOCIALI 1984-1986

<Si omette la pubblicazione degli allegati>

ASSISTENZA SANITARIA
ENTI SANITARI
ORDINAMENTO

