

LEGGE REGIONALE 23 novembre 2007, n. 62 

Disciplina dei referendum regionali previsti dalla 
Costituzione e dallo Statuto. 

Il Consiglio Regionale ha approvato 


Il Presidente della Giunta promulga 


la seguente legge: 


Titolo I 
DISPOSIZIONI GENERALI 


Capo I 
Disposizioni generali 


Art. 1 
Oggetto 


1. La presente legge disciplina: 
a) il referendum eventuale sulle leggi di approvazione 
o di modifica dello Statuto regionale ai sensi dell'articolo 
123, terzo comma, della Costituzione; 
b) la richiesta, l'indizione, i limiti di ammissibilità, 
lo svolgimento e gli effetti del referendum abrogativo, 
consultivo, sulla istituzione di nuovi comuni e sulla 
modifica delle circoscrizioni e denominazioni comunali, 
in attuazione degli articoli 75, 76, 77 e 78 dello Statuto. 

Titolo II 
REFERENDUM SULLE LEGGI DI APPROVAZIONE 
O DI MODIFICA DELLO STATUTO REGIONALE 
AI SENSI DELL'ARTICOLO 123, TERZO 
COMMA, DELLA COSTITUZIONE 


Capo I 
Adempimenti preliminari 


Art. 2 
Pubblicazione delle deliberazioni statutarie ai 
fini della richiesta di referendum 


1. La deliberazione statutaria approvata ai sensi 
dell'articolo 123, secondo comma, della Costituzione, 
è trasmessa dal Presidente del Consiglio regionale al 
Presidente della Giunta regionale entro dieci giorni 
dalla data della seconda deliberazione del Consiglio 
regionale. 
2. Il Presidente della Giunta regionale, entro dieci 
giorni dal ricevimento, pubblica sul Bollettino ufficiale 
della Regione Toscana (b.u.r.t.): 
a) il testo della deliberazione statutaria, senza formula 
di promulgazione e senza numerazione, preceduta dalla 
intestazione: "Testo di deliberazione statutaria della 
Regione Toscana approvato a norma dell'articolo 123, 
secondo comma, della Costituzione", seguita dal titolo 
della deliberazione stessa e dalla data della approvazione 
della medesima; 

b) l'avviso che entro tre mesi dalla pubblicazione 
un cinquantesimo degli elettori della Regione, calcolato 
sulla base del numero totale di essi accertato nell'ultima 
revisione delle liste elettorali per l'elezione del Consiglio 
regionale in carica, o un quinto dei componenti il 
Consiglio regionale possono chiedere di procedere a 
referendum popolare a norma dell'articolo 123, terzo 
comma, della Costituzione e ai sensi della presente 
legge. Nell'avviso è indicato il numero minimo di 
firme occorrenti per l'iniziativa da parte degli elettori, 
corrispondente ad un cinquantesimo degli elettori della 
Regione. 

3. Alla pubblicazione di cui al comma 2 è allegato il 
modello, recante il quesito formulato ai sensi dell'articolo 
6, da utilizzare, a pena di nullità, per l'esercizio 
dell'iniziativa referendaria di cui agli articoli 5 e 10, e 
per la raccolta delle sottoscrizioni di cui all'articolo 11. 
Art. 3 
Promulgazione dello Statuto o della legge statutaria 
nel caso di mancata richiesta di referendum 


1. Se nel termine di tre mesi dalla data di pubblicazione 
della deliberazione statutaria sul b.u.r.t., ai sensi 
dell'articolo 2, comma 2, non sono presentate richieste di 
referendum e non risulta pendente giudizio di legittimità 
costituzionale promosso dal Governo della Repubblica, 
il Presidente della Giunta regionale promulga lo Statuto 
con le formule seguenti: "Il Consiglio regionale ha 
approvato; il Presidente della Giunta regionale promulga 
lo Statuto della Regione Toscana: (testo dello Statuto)"."Il 
Consiglio regionale ha approvato; il Presidente della 
Giunta regionale promulga la seguente legge statutaria 
(testo della legge statutaria)". 
 
2. In nota alla pubblicazione di cui al comma 1 è dato 
conto dell'assenza di richieste di referendum. 
Art. 4 
Disposizioni in caso di impugnativa da parte del 
Governo della Repubblica avanti la 
Corte costituzionale 


1. Nel caso in cui il Governo della Repubblica 
promuova la questione di legittimità costituzionale 
della deliberazione statutaria, il Presidente della Giunta 
regionale dà notizia dell'avvenuta proposizione del 
ricorso del Governo mediante avviso pubblicato sul 
b.u.r.t., entro dieci giorni dalla notificazione del ricorso 
stesso. 
2. Dalla data di pubblicazione dell'avviso di cui 
al comma 1, il termine di tre mesi di cui all'articolo 
2, comma 2, lettera b) è sospeso e, sino alla data di 
pubblicazione sul b.u.r.t. della decisione della Corte 
costituzionale, è preclusa ogni attività ed operazione 
referendaria, ivi compresa la presentazione di nuove 
richieste. 
3. Nel caso in cui la Corte costituzionale rigetti 
il ricorso del Governo, il termine di tre mesi di cui 
all'articolo 2, comma 2, lettera b) comincia nuovamente 
a decorrere dalla data di pubblicazione sul b.u.r.t. della 
decisione della Corte stessa. In tale caso tutte le operazioni 
compiute prima dell'interruzione conservano validità 
ed il procedimento referendario riprende dall'ultima 
operazione compiuta. 
4. Nel caso in cui la deliberazione statutaria 
venga dichiarata parzialmente o totalmente illegittima 
dalla Corte costituzionale, le attività e le operazioni 
referendarie eventualmente compiute sulla deliberazione 
oggetto della sentenza perdono efficacia. 
Capo II 
Richiesta di referendum degli elettori 


Art. 5 
Iniziativa 


1. Al fine di esercitare l'iniziativa referendaria, 
almeno tre elettori della Regione, che assumono la 
qualità di promotori della proposta di referendum, 
depositano presso l'Ufficio di presidenza del Consiglio 
regionale, entro tre mesi dalla data di pubblicazione sul 
b.u.r.t. della deliberazione statutaria di cui all'articolo 
2, comma 2, il testo del quesito referendario, formulato 
ai sensi dell'articolo 6, sui fogli conformi al modello 
pubblicato ai sensi dell'articolo 2, comma 3, recanti in 
calce le firme, autenticate a norma dell'articolo 12. 
Art. 6 
Quesito referendario 


1. Il quesito da sottoporre a referendum è così 
formulato: "Approvate il testo della deliberazione 
statutaria della Regione Toscana concernente (titolo della 
deliberazione statutaria da sottoporre a referendum), 
approvato dal Consiglio regionale il giorno... e pubblicato 
nel Bollettino ufficiale della Regione Toscana numero... 
del ...?". 
Art. 7 
Verbale di deposito 


1. Il responsabile del procedimento, individuato 
dall'Ufficio di presidenza, redige e rilascia in copia ai 
promotori il verbale che attesta l'avvenuto deposito di 
cui all'articolo 5, comma 1, indicando il giorno e l'ora. Il 
verbale, sottoscritto dai promotori e dal responsabile del 
procedimento, riporta le dichiarazioni che i promotori 
sono tenuti a rendere sotto la loro responsabilità: 
a) sul numero delle firme apposte in calce al quesito 

referendario ai sensi dell'articolo 5, comma 1; 
b) sulla regolarità della autenticazione delle firme; 
c) sull'assenza di firme doppie; 
d) sull'indicazione dei due delegati di cui al comma 2. 

2. I promotori indicano, nel verbale di cui al comma 
1, i nomi, cognomi, il domicilio e gli eventuali ulteriori 
recapiti postali, telefonici, telematici e di telefax, di due 
delegati, scelti fra i promotori stessi, ai quali è attribuita 
la funzione di rappresentare i sottoscrittori della richiesta 
di referendum. I due delegati: 
a) ricevono tutte le comunicazioni riguardanti il 
procedimento referendario; 

b) intervengono, personalmente o mediante loro 
rappresentanti designati per iscritto di volta in volta, 
nelle fasi del procedimento; 

c) esercitano le azioni, i ricorsi e le altre iniziative a 
tutela del referendum. 

3. Tutte le comunicazioni ai delegati di cui al comma 
2 sono effettuate mediante posta elettronica certificata 
o, in mancanza, con lettera raccomandata con avviso di 
ricevimento. 
4. Il responsabile del procedimento, entro due giorni 
dalla redazione, trasmette copia del verbale di cui 
al comma 1 al Collegio di garanzia, al Presidente 
del Consiglio regionale e al Presidente della Giunta 
regionale, che ne cura la pubblicazione sul b.u.r.t.. 
Art. 8 
Presentazione di più richieste referendarie 


1. Le richieste di referendum sono esaminate 
nell'ordine di presentazione. 
 
2. La verifica di più richieste di referendum presentate 
contestualmente è effettuata nell'ordine di presentazione. 
Art. 9 
Verifica delle firme a corredo della 
richiesta di referendum 


1. Entro quarantacinque giorni dalla trasmissione 
del verbale di cui all'articolo 7, comma 1, il Collegio di 
garanzia verifica: 
a) che il numero delle firme dichiarate dai promotori 
corrisponda a quello delle firme presenti sui fogli 
conformi al modello di cui all'articolo 2, comma 3; 

b) che le firme richieste ai sensi dell'articolo 2, comma 
2, lettera b) siano autenticate ai sensi dell'articolo 12. 

2. Il Collegio di garanzia dichiara nulle le firme: 
a) prive delle indicazioni di cui all'articolo 11, 
comma 3; 

b) non regolarmente autenticate; 

c) apposte su fogli non conformi al modello di cui 

all'articolo 2, comma 3; 
d) per le quali non risulti l'iscrizione del sottoscrittore 
nelle liste elettorali di un comune della Regione. 

3. Il Collegio di garanzia dichiara improcedibile 
la richiesta di referendum se il numero delle firme 
validamente autenticate è inferiore al numero richiesto 
ai sensi dell'articolo 2, comma 2, lettera b), o per effetto 
delle verifiche di cui ai commi 1 e 2. 
4. Il Collegio di garanzia, entro il termine di cui al 
comma 1, contesta eventuali irregolarità ai delegati, che 
possono sanarle entro cinque giorni dal ricevimento della 
comunicazione. 
5. Il Collegio di garanzia dà atto con apposito verbale 
delle verifiche svolte e delle decisioni adottate. 
6. Nel caso di cui al comma 3, trascorso il termine 
di tre mesi dalla pubblicazione di cui all'articolo 2, e 
qualora il Governo non abbia promosso questione di 
legittimità costituzionale, la deliberazione statutaria è 
promulgata dal Presidente della Giunta regionale con le 
formule di cui all'articolo 3, comma 1. 
7. Il Collegio di garanzia trasmette il verbale che 
attesta l'improcedibilità della richiesta di referendum 
ai delegati, al Presidente del Consiglio regionale e 
al Presidente della Giunta regionale, che ne cura la 
pubblicazione sul b.u.r.t.. 
8. Il Collegio di garanzia trasmette al Presidente della 
Giunta regionale, entro il termine di cui al comma 1, 
il verbale che attesta la regolarità delle firme a corredo 
della richiesta. 

Capo III 
Richiesta di referendum dei consiglieri regionali 


Art. 10 
Iniziativa 


1. Quando la richiesta di referendum è promossa 
da un quinto dei componenti il Consiglio regionale, 
le sottoscrizioni dei richiedenti sono autenticate dal 
Presidente del Consiglio regionale o da un dirigente 
del Consiglio da lui delegato, con attestazione che i 
richiedenti sono consiglieri regionali in carica. Non è 
necessaria altra documentazione. 
2. La richiesta di referendum è depositata presso 
l'Ufficio di presidenza del Consiglio regionale. 
3. Il responsabile del procedimento, individuato 
dall'Ufficio di presidenza, redige e rilascia in copia 
ai delegati di cui al comma 4, il verbale che attesta 
l'avvenuto deposito, indicando il giorno e l'ora. Il 
verbale è sottoscritto dai delegati e dal responsabile del 
procedimento. 
4. I richiedenti indicano, nel verbale di cui al comma 
3, i nomi, cognomi, il domicilio e gli eventuali ulteriori 
recapiti postali, telefonici, telematici e di telefax, di due 
delegati, scelti fra i promotori stessi, ai quali è attribuita 
la funzione di rappresentare i sottoscrittori della richiesta 
di referendum. I due delegati: 
a) ricevono tutte le comunicazioni riguardanti il 
procedimento referendario; 

b) intervengono, personalmente o mediante loro 
rappresentanti designati per iscritto di volta in volta, 
nelle fasi del procedimento; 

c) esercitano le azioni, i ricorsi e le altre iniziative a 
tutela del referendum. 

5. Tutte le comunicazioni ai delegati di cui al comma 
4 sono effettuate mediante posta elettronica certificata 
o, in mancanza, con lettera raccomandata con avviso di 
ricevimento. 
6. Il responsabile del procedimento, entro due giorni 
dal deposito, trasmette copia del verbale di cui al 
comma 3 e il testo del quesito referendario al Collegio 
di garanzia, al Presidente del Consiglio regionale e 
al Presidente della Giunta regionale, che ne cura la 
pubblicazione sul b.u.r.t.. 
7. Salvo quanto disposto dal presente articolo, si 
applicano le disposizioni dettate dalla presente legge per 
 
la richiesta di referendum ai sensi dell'articolo 123, terzo 
comma, della Costituzione, ad iniziativa degli elettori. 

Capo IV 
Raccolta e autenticazione delle firme 


Art. 11 
Raccolta delle firme 


1. Le firme per la richiesta di referendum sono 
raccolte esclusivamente su fogli conformi al modello di 
cui all'articolo 2, comma 3. 
2. Il quesito referendario è stampato sui fogli, 
conformi al modello, sui quali verranno raccolte le 
firme. 
3. L'elettore appone sui fogli conformi al modello 
di cui all'articolo 2, comma 3, in calce al quesito 
referendario, la propria firma. Accanto alla firma sono 
indicati per esteso il nome e il cognome, il luogo e la data 
di nascita ed il comune nelle cui liste elettorali l'elettore 
è iscritto. 
Art. 12 
Autenticazione delle firme 


1. Le firme sono autenticate da uno dei soggetti 
indicati dall'articolo 14, comma 1, della legge 21 marzo 
1990, n. 53 (Misure urgenti atte a garantire maggiore 
efficienza al procedimento elettorale), come modificato 
dall'articolo 1 della legge 28 aprile 1998, n. 130 e 
dall'articolo 4 della legge 30 aprile 1999, n.120. 
2. Il pubblico ufficiale che procede alle autenticazioni 
dà atto della manifestazione di volontà dell'elettore 
analfabeta o impossibilitato ad apporre la propria firma. 
3. L'autenticazione reca l'indicazione della data e 
può essere unica per tutte le firme contenute in ciascun 
foglio. In tal caso essa indica il numero delle firme 
autenticate. 
Capo V 
Indizione e svolgimento 


Art. 13 
Indizione del referendum 


1. Il Presidente della Giunta regionale indice il 
referendum con proprio decreto entro trenta giorni dal 
ricevimento del verbale di cui all'articolo 9, comma 7. Il 
decreto è pubblicato sul b.u.r.t.. 
2. La data del referendum è fissata dal decreto di 
indizione in una domenica compresa tra il sessantesimo 
e il novantesimo giorno successivo alla emanazione del 
decreto. 

3. Il decreto del Presidente della Giunta regionale 
indica altresì l'orario delle operazioni di voto e riporta il 
quesito da sottoporre agli elettori. 
4. Se prima dell'indizione del referendum è 
intervenuta la pubblicazione sul b.u.r.t. del testo di 
un'altra deliberazione statutaria, il Presidente della Giunta 
regionale può ritardare la indizione del referendum fino a 
sei mesi oltre il termine previsto dal comma 2, in modo 
che il referendum già richiesto e il referendum che sia 
eventualmente richiesto sulla ulteriore deliberazione 
possano svolgersi contemporaneamente. 
Art. 14 
Periodi di sospensione 


1. Tutte le operazioni e le attività regolate dal 
presente capo relative allo svolgimento del referendum 
sono sospese: 
a) nei sei mesi antecedenti la scadenza del Consiglio 
regionale; 

b) in caso di scioglimento anticipato del Consiglio 
regionale: nel periodo intercorrente tra la pubblicazione 
sul b.u.r.t. del decreto di indizione dei comizi elettorali e 
nei sei mesi successivi all'elezione del nuovo Consiglio 
regionale; 

2. Nelle ipotesi del comma 1, i referendum regionali 
già indetti per una domenica che cada nel periodo di cui 
all'articolo 13, comma 2, sono rinviati, con decreto del 
Presidente della Giunta regionale, alla prima domenica 
utile. 
Art. 15 
Operazioni di voto 


1. Le schede per il referendum, di carta consistente 
e di identico colore, sono fornite dalla Giunta regionale 
e devono possedere le caratteristiche determinate, con 
proprio decreto, dal Presidente della Giunta regionale, 
in conformità a quanto stabilito dalla normativa statale 
sui procedimenti e sulle modalità di votazione dei 
referendum abrogativi di leggi statali. 
2. Le schede contengono il quesito formulato nella 
richiesta di referendum, così come definito dall'articolo 6, 
letteralmente riprodotto a caratteri chiaramente leggibili, 
cui seguono, in modo evidente, le due risposte proposte 
alla scelta dell'elettore: "Si" - "No". 
3. All'elettore vengono consegnate per la votazione 
tante schede di colore diverso quante sono le richieste 
 
di referendum su più deliberazioni statutarie sottoposte 
al voto. 

4. L'elettore vota tracciando sulla scheda, con la 
matita, un segno sulla risposta da lui prescelta o, 
comunque, nel rettangolo che la contiene. 
5. La Giunta regionale, con regolamento, può disporre, 
anche in via sperimentale, l'utilizzo, presso le sezioni 
elettorali, di postazioni informatiche che consentano 
l'espressione del voto con modalità elettroniche, 
prevedendo un numero ridotto dei membri dei seggi 
elettorali. 
Art. 16 
Operazioni di scrutinio 


1. Le operazioni di scrutinio si svolgono secondo gli 
orari, il calendario e le modalità indicati nel decreto di 
indizione del referendum. 
2. Alle operazioni di voto e di scrutinio presso 
le sezioni, alle operazioni degli uffici centrali 
circoscrizionali e dell'Ufficio centrale regionale per 
il referendum possono assistere un rappresentante dei 
promotori del referendum e di ognuno dei gruppi 
politici rappresentati in Consiglio regionale, individuati 
mediante delega scritta rilasciata rispettivamente dai 
delegati dei promotori o dai capigruppo. 
Art. 17 
Operazioni elettorali - rinvio 


1. Per tutte le operazioni elettorali non specificamente 
previste si applicano le disposizioni di cui al titolo III 
della presente legge. 
Capo VI 
Effetti 


Art. 18 
Esito del referendum, pubblicazione del risultato e 
promulgazione dello Statuto o della 
legge statutaria 


1. Se le risposte "No"costituiscono la maggioranza 
dei voti validi o sono di numero uguale ai voti validi 
contenenti la risposta "Si", la deliberazione statutaria 
risulta non approvata dal referendum. Il Presidente della 
Giunta regionale cura la pubblicazione del risultato sul 
b.u.r.t.. La deliberazione statutaria non approvata dal 
referendum decade. 
2. Se le risposte "Si" costituiscono la maggioranza 
dei voti validi, entro dieci giorni dalla comunicazione di 
tale esito il Presidente della Giunta regionale promulga la 
deliberazione statutaria con le formule di cui all'articolo 
3, comma 1. 

Titolo III 
REFERENDUM ABROGATIVO 


Capo I 
Iniziativa 


Art. 19 
Titolari dell'iniziativa referendaria 


1. In attuazione dell'articolo 75 dello Statuto, il 
referendum per l'abrogazione totale o parziale di una 
legge o di un regolamento regionale è indetto quando ne 
facciano richiesta quarantamila elettori iscritti nelle liste 
elettorali dei comuni della Toscana. 
Art. 20 
Limiti di ammissibilità 


1. Non sono sottoposti a referendum abrogativo: 
a) lo Statuto della Regione Toscana; 
b) i regolamenti interni degli organi regionali; 
c) le leggi di bilancio e tributarie e i relativi 
regolamenti attuativi; 

d) le leggi di ratifica, attuazione ed esecuzione 
degli accordi internazionali conclusi dallo Stato e dalla 
Regione Toscana e delle intese con altre regioni e i 
relativi regolamenti attuativi; 

e) le leggi e i regolamenti la cui abrogazione 
comporterebbe l'inadempimento degli obblighi derivanti 
dall'appartenenza all'Unione europea; 

f) le leggi e i regolamenti che disciplinano la 
formazione e il funzionamento degli organi previsti 
dallo Statuto e degli istituti di cui agli articoli 74, 75 
e 76 dello Statuto, qualora le disposizioni risultanti 
dall'esito favorevole all'abrogazione non garantiscano 
il funzionamento o l'operatività degli organi e istituti 
stessi. 

2. L'abrogazione parziale può avere esclusivamente 
per oggetto parti definite, purché di senso compiuto. 
3. L'iniziativa referendaria non può essere esercitata 
nei sei mesi antecedenti la scadenza del Consiglio 
regionale; per iniziativa si intende la presentazione del 
quesito referendario ai sensi dell'articolo 21. 
4. Un quesito che sia stato dichiarato inammissibile 
non può essere oggetto di iniziativa referendaria 
prima che sia trascorso un anno dalla dichiarazione di 
inammissibilità. 
5. Un quesito che sia stato sottoposto a referendum 
 
con esito negativo, anche per mancato raggiungimento 
del quorum di cui all'articolo 75, comma 4, dello Statuto, 
non può formare oggetto di iniziativa referendaria nel 
corso della medesima legislatura o comunque non prima 
di tre anni dalla data della votazione. 

Art. 21 
Presentazione del quesito referendario 


1. Al fine di esercitare l'iniziativa referendaria, 
almeno tre elettori della Regione, che assumono la 
qualità di promotori della proposta di referendum, 
depositano presso l'Ufficio di presidenza del Consiglio 
regionale: 
a) il testo del quesito referendario, formulato ai 
sensi dell'articolo 25, su fogli recanti in calce le firme, 
autenticate a norma dell'articolo 32, di non meno di 
duemila e non più di quattromila elettori della Regione; 
le firme dei sottoscrittori sono raggruppate per comune 
di iscrizione nelle liste elettorali; 

b) la relazione illustrativa della proposta di referendum 
abrogativo, con gli estremi di legge o regolamento di cui 
si chiede la abrogazione. In caso di abrogazione parziale 
sono indicate e integralmente trascritte le parti del 
testo della legge o regolamento delle quali si chiede la 
abrogazione. La relazione contiene la sintesi dell'oggetto 
del referendum, evidenziando la chiarezza, l'univocità, 
l'omogeneità e la coerenza delle disposizioni oggetto del 
referendum. 

2. Le richieste di referendum sono depositate in un 
giorno feriale compreso tra il quindici settembre e il 
quindici ottobre di ogni anno. 
3. I referendum le cui richieste sono presentate fuori 
dai termini di cui al comma 2 si svolgono nella prima 
data utile nel rispetto dei tempi previsti dalla presente 
legge. 
Art. 22 
Verbale di deposito 


1. Il responsabile del procedimento, individuato 
dall'Ufficio di presidenza, redige e rilascia in copia ai 
promotori il verbale che attesta l'avvenuto deposito di 
cui all'articolo 21, comma 1, indicando il giorno e l'ora. 
Il verbale, sottoscritto dai promotori e dal responsabile 
del procedimento, riporta le dichiarazioni che i promotori 
sono tenuti a rendere sotto la loro responsabilità: 
a) sul numero delle firme apposte in calce al quesito 
referendario ai sensi dell'articolo 21, comma 1, lettera a); 

b) sulla regolarità delle autenticazioni delle firme; 

c) sull'assenza di firme doppie tra le firme di cui 

all'articolo 21, comma 1, lettera a); 
d) sull'indicazione dei due delegati di cui al comma 2. 

2. I promotori indicano, nel verbale di cui al comma 
1, i nomi, cognomi, il domicilio e gli eventuali ulteriori 
recapiti postali, telefonici, telematici e di telefax, di due 
delegati, scelti fra i promotori stessi, ai quali è attribuita 
la funzione di rappresentare i sottoscrittori della richiesta 
di referendum. 
3. I due delegati: 
a) ricevono tutte le comunicazioni riguardanti il 
procedimento referendario; 
b) intervengono, personalmente o mediante loro 
rappresentanti designati per iscritto di volta in volta, 
nelle fasi del procedimento; 

c) esercitano le azioni, i ricorsi e le altre iniziative a 
tutela del referendum. 

4. Tutte le comunicazioni ai delegati di cui al comma 
2 sono effettuate mediante posta elettronica certificata 
o, in mancanza, con lettera raccomandata con avviso di 
ricevimento. 
Art. 23 
Trasmissione del verbale 


1. Il responsabile del procedimento trasmette il 
verbale di cui all'articolo 22, entro due giorni dalla sua 
redazione, al Collegio di garanzia e, per conoscenza, al 
Presidente del Consiglio regionale ed al Presidente della 
Giunta regionale. 
Art. 24 
Presentazione di più richieste referendarie 


1. Le richieste di referendum sono esaminate 
nell'ordine di presentazione. 
2. La verifica di più richieste di referendum 
presentate contestualmente è effettuata nell'ordine di 
presentazione. 
Art. 25 
Quesito referendario 


1. Il quesito referendario da sottoporre alla votazione 
popolare è così formulato: "Volete che sia abrogato/a…", 
seguìto dalla indicazione della data, numero e titolo della 
legge o regolamento sul quale è richiesto il referendum 
abrogativo. 
2. In caso di abrogazione parziale, nel quesito sono 
indicati, oltre a quanto previsto al comma 1, gli articoli o 
le parti definite di senso compiuto sui quali è richiesto il 
referendum, e il relativo testo. 
3. Il quesito è formulato in termini semplici e chiari e 
riferito a questioni omogenee e univoche. Le disposizioni 
 
oggetto della medesima richiesta di referendum rispondono 
ai criteri di omogeneità e coerenza, ma possono essere 
contenute in diversi atti legislativi o regolamentari. 

Capo II 
Verifica di regolarità e di ammissibilità 


Art. 26 
Verifica di regolarità 


1. Entro quaranta giorni dalla trasmissione del verbale, 
il Collegio di garanzia si pronuncia espressamente e 
motivatamente in merito alla regolarità delle firme e 
all'ammissibilità del quesito a norma dell'articolo 78 
dello Statuto. 
2. Il Collegio di garanzia verifica che almeno duemila 
delle firme di cui all'articolo 21, comma 1, lettera 
a) siano regolarmente autenticate e che per ciascun 
sottoscrittore risulti l'iscrizione nelle liste elettorali di un 
comune della Regione. 
3. Il Collegio di garanzia, entro il termine di cui al 
comma 1, contesta eventuali irregolarità ai delegati, che 
possono sanarle entro cinque giorni dal ricevimento della 
comunicazione. 
4. Se la verifica di regolarità risulta negativa, il 
Collegio di garanzia, con apposito verbale, dichiara 
improcedibile la richiesta di referendum e il procedimento 
è concluso. Il verbale è comunicato entro due giorni 
al Presidente della Giunta regionale, che ne cura la 
pubblicazione sul b.u.r.t., al Presidente del Consiglio 
regionale e ai delegati. 
5. Se la verifica di regolarità risulta positiva, il 
Collegio di garanzia ne dà comunicazione ai delegati 
indicando loro, con almeno cinque giorni di anticipo, la 
data della seduta in cui sarà esaminata l'ammissibilità 
del quesito. 
Art. 27 
Verifica di ammissibilità 


1.Il Collegio di garanzia si pronuncia sull'ammissibilità 
del quesito in relazione: 
a) all'oggetto materiale del referendum, e a tal fine 
verifica che il quesito riguardi leggi e regolamenti 
regionali; 

b) al rispetto dei limiti e delle condizioni di cui 
all'articolo 20; 
c) alla chiarezza ed univocità della formulazione del 
quesito; 
d) alla omogeneità ed alla coerenza delle disposizioni 
oggetto del quesito. 

2. I delegati hanno diritto di intervenire alla seduta 
in cui viene esaminata l'ammissibilità del quesito per 
essere ascoltati ed illustrare il quesito referendario prima 
che il Collegio adotti la propria decisione. In tale sede, i 
delegati possono produrre relazioni e documenti del cui 
esame il Collegio di garanzia dà conto nelle premesse 
della decisione. Il Collegio di garanzia può convocare 
in ogni momento i delegati per chiedere chiarimenti o 
acquisire ulteriori elementi di valutazione. 
3. In relazione ai requisiti di cui al comma 1, lettera c) 
il Collegio di garanzia, sentiti i delegati con la procedura 
di cui al comma 2, apporta al quesito referendario le 
correzioni necessarie affinché esso sia formulato in 
modo chiaro ed univoco. 
4. Il Collegio di garanzia comunica la propria 
decisione, entro cinque giorni dall'adozione, ai delegati, 
al Presidente del Consiglio regionale e al Presidente 
della Giunta regionale che, nei successivi dieci giorni, ne 
dispone la pubblicazione integrale sul b.u.r.t.. 
5. La decisione di ammissibilità è pubblicata 
unitamente al quesito. 
6. La decisione di inammissibilità conclude il 
procedimento. 
Art. 28 
Concentrazione di richieste referendarie 


1. Il Collegio di garanzia, nei termini di cui 
all'articolo 26, comma 1, può disporre, sentiti i delegati 
con la procedura di cui all'articolo 27, comma 2, la 
concentrazione in un unico quesito referendario delle 
diverse richieste che presentano uniformità e analogia 
di materia. 
2. Il Collegio di garanzia comunica la propria 
decisione, entro cinque giorni dall'adozione, ai delegati, 
al Presidente del Consiglio regionale e al Presidente 
della Giunta regionale che, nei successivi dieci giorni, ne 
dispone la pubblicazione integrale sul b.u.r.t., unitamente 
al quesito. 
Capo III 
Raccolta e autenticazione delle firme 


Art. 29 
Raccolta e deposito delle firme per la 
richiesta di referendum 


1. Le firme per la presentazione della richiesta di 
referendum sono raccolte ed autenticate nei centottanta 
giorni successivi alla data della pubblicazione del quesito 
di cui agli articoli 27, comma 5, o 28, comma 2. Le firme 
 
raccolte dopo tale termine sono nulle. Fà fede la data di 
autenticazione delle firme. 

2. Sui fogli sui quali sono raccolte le firme è stampato 
il quesito referendario. 
3. L'elettore appone sui fogli vidimati, in calce al 
quesito referendario, la propria firma. Accanto alla firma 
sono indicati per esteso il nome e il cognome, il luogo 
e la data di nascita ed il comune nelle cui liste elettorali 
l'elettore è iscritto. 
4. Entro venti giorni dalla scadenza del termine di 
cui al comma 1, i delegati depositano i fogli contenenti 
le firme presso il Collegio di garanzia. 
5. Il Collegio di garanzia redige e rilascia in copia 
ai delegati il verbale che attesta l'avvenuto deposito, 
indicando il giorno e l'ora. Nel verbale sono raccolte 
le dichiarazioni che i delegati rendono sotto la loro 
responsabilità: 
a) sul numero delle firme apposte in calce al quesito 

referendario e sul termine entro cui sono raccolte; 
b) sulla regolarità della autenticazione delle firme; 
c) sull'assenza di firme doppie. 

Art. 30 
Vidimazione dei fogli per la raccolta delle firme 

1. Le firme per la richiesta di referendum popolare, 
ad eccezione di quelle di cui all'articolo 21, comma 1, 
lettera a), sono raccolte esclusivamente su fogli vidimati 
ai sensi del comma 2. 
2. I fogli sono vidimati: 
a) presso le segreterie comunali o le cancellerie degli 
uffici giudiziari; 
b) presso l'Ufficio di presidenza del Consiglio 
regionale. 

3. Ciascun foglio da vidimare contiene, stampato in 
epigrafe, il testo del quesito referendario formulato ai 
sensi degli articoli 25 o 28. Il formato dei fogli è libero. 
Art. 31 
Vidimazione, consegna e stampa dei fogli 
presso il Consiglio regionale 


1. Nel caso di cui all'articolo 30, comma 2, lettera 
b), i delegati depositano all'Ufficio di presidenza del 
Consiglio regionale, per la vidimazione, i fogli per la 
raccolta delle firme. 
2. Entro sette giorni dal deposito, il responsabile del 
procedimento, o i funzionari da lui delegati, vidimano e 
consegnano i fogli destinati alla raccolta delle firme; a tal 
fine vi appongono il timbro, la data e la propria firma. 

3. Entro dieci giorni dalla pubblicazione di cui 
all'articolo 27, comma 5, o all'articolo 28, comma 
2, i delegati possono richiedere al responsabile del 
procedimento la stampa dei fogli per la raccolta delle 
firme a cura e spese della Regione. 
4. Nell'ipotesi di cui al comma 3, i delegati depositano 
presso l'Ufficio di presidenza del Consiglio regionale la 
richiesta scritta contenente il testo del quesito referendario 
e il numero di fogli richiesti. 
5. Sono consentite ulteriori richieste per la stampa dei 
fogli entro centoventi giorni successivi al deposito della 
prima richiesta, nel rispetto del termine di cui all'articolo 
29, comma 1. 
6. Il numero dei fogli richiesti complessivamente 
non può essere superiore al doppio dei fogli necessari 
per raccogliere il numero minimo delle firme previste ai 
sensi dell'articolo 75 dello Statuto. 
7. I fogli stampati e vidimati sono consegnati ai 
delegati entro dieci giorni dalla richiesta di cui ai commi 
3 e 5. 
8. Il responsabile del procedimento redige verbale di 
ogni deposito, di ogni richiesta e di ogni consegna e ne 
rilascia copia ai delegati. 
Art. 32 
Autenticazione delle firme 


1. Le firme sono autenticate da uno dei soggetti 
indicati dall'articolo 14, comma 1, della l. 53/1990, 
come modificato dall'articolo 1 della l. 130/1998 e 
dall'articolo 4 della l. 120/1999. 
2. Il pubblico ufficiale che procede alle autenticazioni 
dà atto della manifestazione di volontà dell'elettore 
analfabeta o impossibilitato ad apporre la propria firma. 
3. L'autenticazione reca l'indicazione della data e 
può essere unica per tutte le firme contenute in ciascun 
foglio; in tal caso essa indica il numero delle firme 
autenticate. 
Art. 33 
Verifica delle firme a corredo della richiesta 
di referendum 


1. Entro sessanta giorni dal deposito di cui all'articolo 
29, comma 4, il Collegio di garanzia verifica: 
a) che le firme dichiarate dai delegati, con l'aggiunta 

 
di quelle di cui all'articolo 21, comma 1, lettera a), siano 
almeno quarantamila; 

b) che almeno quarantamila firme, comprese quelle 
di cui all'articolo 21, comma 1, lettera a), siano state 
raccolte nel termine di cui all'articolo 29, comma 1; 

c) che almeno quarantamila delle firme di cui alla 
lettera b) siano state autenticate ai sensi dell'articolo 32; 

d) che almeno per quarantamila delle firme di cui alla 
lettera b) risulti l'iscrizione dei sottoscrittori nelle liste di 
un comune della Regione. 

2. Il Collegio di garanzia dichiara nulle le firme: 
a) prive delle indicazioni di cui all'articolo 29, 
comma 3; 
b) raccolte ed autenticate oltre il termine di cui 
all'articolo 29, comma 1; 

c) non regolarmente autenticate; 

d) apposte su fogli non vidimati; 

e) apposte su fogli su cui non è stampato il quesito 

referendario; 
f) per le quali non risulta l'iscrizione del sottoscrittore 
nelle liste elettorali di un comune della Regione. 

3. Il Collegio di garanzia dichiara improcedibile la 
richiesta di referendum abrogativo se il numero delle 
firme validamente autenticate al momento del deposito 
di cui all'articolo 29, comma 1, o successivamente per 
effetto delle verifiche dei commi 1 e 2, è inferiore a 
quarantamila. 
4. Il Collegio di garanzia, entro il termine di cui al 
comma 1, contesta eventuali irregolarità ai delegati, che 
possono sanarle entro cinque giorni dal ricevimento della 
comunicazione. 
5. Il Collegio di garanzia dà atto con apposito verbale 
delle verifiche svolte e delle decisioni adottate. 
6. Il Collegio di garanzia trasmette il verbale che 
attesta l'improcedibilità della richiesta di referendum 
ai delegati, al Presidente del Consiglio regionale e 
al Presidente della Giunta regionale, che ne cura la 
pubblicazione sul b.u.r.t.. 
7. Il Collegio di garanzia trasmette al Presidente della 
Giunta regionale, entro il termine di cui al comma 1 o al 
comma 4, il verbale che attesta la regolarità delle firme a 
corredo della richiesta. 
Capo IV 
Indizione e svolgimento del referendum 


Art. 34 
Indizione del referendum 


1. Il Presidente della Giunta regionale indice, con 
proprio decreto, entro trenta giorni dal ricevimento del 
verbale di cui all'articolo 33, comma 7, il referendum. 

2. Tra il decreto di indizione e la data delle votazioni 
devono intercorrere non meno di centottanta giorni. 
3. Il referendum abrogativo si svolge in un'unica 
tornata annuale, in una domenica compresa tra il 16 
aprile e il 30 giugno. 
4. Il decreto del Presidente della Giunta regionale 
indica la data di svolgimento del referendum, l'orario 
delle operazioni di voto e riporta, per ogni referendum, i 
quesiti da sottoporre agli elettori. 
5. Il decreto è pubblicato sul b.u.r.t. ed è comunicato 
ai sindaci dei comuni della Regione, ai presidenti delle 
Corti d'appello nelle cui circoscrizioni sono compresi 
i comuni toscani, al rappresentante dello Stato per i 
rapporti con il sistema delle autonomie e ai presidenti 
delle commissioni elettorali circondariali. 
6. I sindaci ne danno notizia agli elettori con apposito 
manifesto, da affiggersi almeno quarantacinque giorni 
prima della data stabilita per la votazione. I manifesti 
riportano integralmente ed esclusivamente il decreto del 
Presidente della Giunta regionale. 
Art. 35 
Periodi di sospensione 


1. Tutte le operazioni e le attività regolate dal 
presente capo relative allo svolgimento del referendum 
sono sospese: 
a) nei sei mesi antecedenti la scadenza del Consiglio 
regionale; 

b) in caso di scioglimento anticipato del Consiglio 
regionale: nel periodo intercorrente tra la pubblicazione 
sul b.u.r.t. del decreto di indizione dei comizi elettorali e 
nei sei mesi successivi all'elezione del nuovo Consiglio 
regionale. 

2. Nelle ipotesi del comma 1, i referendum regionali 
già indetti per una domenica che cada nel periodo di cui 
all'articolo 34, comma 3, sono rinviati, con decreto del 
Presidente della Giunta regionale, alla prima domenica 
utile. 
Art. 36 
Abrogazione intervenuta prima dello 
svolgimento del referendum 


1. Se prima della data di svolgimento del referendum 
è intervenuta l'abrogazione totale delle disposizioni 
oggetto del referendum, il Presidente della Giunta 
 
regionale, con decreto, dichiara che il referendum non 
ha più luogo. 

2. Se prima della data di svolgimento del referendum 
è intervenuta l'abrogazione parziale delle disposizioni 
oggetto del referendum, il Collegio di garanzia, sentiti i 
delegati con la procedura di cui all'articolo 27, comma 2, 
si pronuncia nuovamente sull'ammissibilità del quesito 
e, in caso affermativo, individua le disposizioni oggetto 
del referendum e riformula il quesito. 
3. Nel caso di abrogazione totale o parziale delle 
disposizioni oggetto di referendum, accompagnata da 
altra disciplina della stessa materia, o di modifica 
delle disposizioni oggetto del referendum, il Collegio 
di garanzia, sentiti i delegati con la procedura di cui 
all'articolo 27, comma 2, stabilisce se la consultazione 
debba avere luogo, quali siano le disposizioni oggetto del 
referendum e riformula il quesito. 
4. Nelle ipotesi di cui ai commi 2 e 3, il Collegio 
di garanzia si esprime su richiesta del Presidente della 
Giunta regionale entro trenta giorni dalla pubblicazione 
sul b.u.r.t. dell'atto legislativo o regolamentare abrogativo 
della disciplina oggetto del referendum. 
5. La pronuncia del Collegio di garanzia è dichiarata 
con decreto del Presidente della Giunta regionale. 
6. I decreti di cui al presente articolo sono pubblicati 
sul b.u.r.t.. 
7. Nelle ipotesi di cui ai commi 2 e 3 si applicano le 
disposizioni di cui all'articolo 34, commi 1, 2, 3. 
Art. 37 
Disciplina della votazione 


1. Hanno diritto di partecipare ai referendum 
abrogativi tutti gli elettori iscritti nelle liste elettorali di 
un comune della Regione. 
2. La votazione si svolge a suffragio universale con 
voto diretto, libero e segreto. 
3. Le operazioni di voto si svolgono in una sola 
giornata. 
4. Ai fini della votazione per il referendum si 
applica la ripartizione in circoscrizioni elettorali stabilita 
dall'articolo 7 della legge regionale 13 maggio 2004, n. 
25 (Norme per l'elezione del Consiglio regionale e del 
Presidente della Giunta regionale). 
5. L'elettorato attivo, la tenuta e la revisione delle liste 
elettorali, la ripartizione dei comuni in sezioni elettorali 
e la scelta dei luoghi di riunione sono disciplinati dalle 
norme del testo unico delle leggi per la disciplina 
dell'elettorato attivo e per la tenuta e la revisione delle 
liste elettorali, approvato con decreto del Presidente 
della Repubblica 20 marzo 1967, n. 223. 

6. Per l'esercizio del diritto di voto si applica il decreto 
del Presidente della Repubblica 8 settembre 2000, n. 299 
(Regolamento concernente l'istituzione, le modalità di 
rilascio, l'aggiornamento ed il rinnovo della tessera 
elettorale personale a carattere permanente, a norma 
dell'articolo 13 della legge 30 aprile 1999, n. 120). 
Art. 38 
Ufficio centrale regionale e uffici centrali 
circoscrizionali 


1. Entro quaranta giorni dalla data del decreto che 
indice il referendum sono costituiti, rispettivamente 
presso i tribunali che hanno sede nei capoluoghi di 
provincia e presso la Corte d'appello di Firenze, gli uffici 
centrali circoscrizionali e l'Ufficio centrale regionale per 
il referendum, composti nei modi previsti dall'articolo 
8 della legge 17 febbraio 1968, n. 108 (Norme per la 
elezione dei Consigli regionali delle Regioni a statuto 
normale). 
2. Per tutte le operazioni elettorali non previste dalla 
presente legge si osservano, in quanto applicabili, le 
norme di cui alla legge regionale 23 dicembre 2004, 
n. 74 (Norme sul procedimento elettorale relativo alle 
elezioni per il Consiglio regionale e per l'elezione del 
Presidente della Giunta regionale della Toscana, in 
applicazione della legge regionale 13 maggio 2004, n. 
25) e alla legge 25 maggio 1970, n. 352 (Norme sui 
referendum previsti dalla Costituzione e sulla iniziativa 
legislativa del popolo). 
Art. 39 
Operazioni di voto 


1. Le schede per il referendum, di carta consistente 
e di identico colore, sono fornite dalla Giunta regionale 
e possiedono le caratteristiche determinate, con proprio 
decreto, dal Presidente della Giunta regionale, in 
conformità a quanto stabilito dalla normativa statale 
sui procedimenti e sulle modalità di votazione dei 
referendum abrogativi di leggi statali. 
2. Le schede contengono il quesito formulato nella 
richiesta di referendum, così come determinato dagli 
articoli 25 o 28, letteralmente riprodotto a caratteri 
chiaramente leggibili. 
3. All'elettore sono consegnate per la votazione 
 
tante schede di colore diverso quante sono le richieste di 
abrogazione sottoposte al voto. 

4. L'elettore vota tracciando sulla scheda, con la 
matita, un segno sulla risposta da lui prescelta o, 
comunque, nel rettangolo che la contiene. 
5. La Giunta regionale, con regolamento, può disporre, 
anche in via sperimentale, l'utilizzo, presso le sezioni 
elettorali, di postazioni informatiche che consentano 
l'espressione del voto con modalità elettroniche, 
prevedendo un numero ridotto dei membri dei seggi 
elettorali. 
Art. 40 
Operazioni di scrutinio 


1. Le operazioni di scrutinio si svolgono secondo gli 
orari, il calendario e le modalità indicati nel decreto di 
indizione del referendum. 
2. Alle operazioni di voto e di scrutinio presso le 
sezioni, alle operazioni degli uffici centrali circoscrizionali 
e dell'Ufficio centrale regionale per il referendum 
possono assistere un rappresentante dei promotori del 
referendum e di ognuno dei gruppi politici rappresentati 
in Consiglio regionale, individuati mediante delega scritta 
rilasciata rispettivamente dai delegati dei promotori o dai 
capigruppo. 
Art. 41 
Proclamazione dei risultati 


1. Sulla base dei verbali di scrutinio trasmessi 
dagli uffici di sezione della circoscrizione, l'Ufficio 
centrale circoscrizionale dà atto del numero degli elettori 
che hanno votato e dei risultati del referendum nella 
circoscrizione, dopo aver provveduto al riesame dei 
voti contestati e provvisoriamente non assegnati ed aver 
deciso, viste le dichiarazioni riportate dai verbali ed i 
reclami presentati, sull'assegnazione o meno dei voti 
relativi. 
2. Di tutte le operazioni è redatto verbale in tre 
esemplari, dei quali uno resta depositato presso la 
cancelleria del tribunale; uno viene inviato all'Ufficio 
centrale regionale per il referendum unitamente ai verbali 
di votazione e di scrutinio degli uffici di sezione ed ai 
documenti allegati; uno viene trasmesso al Presidente 
della Giunta regionale. 
3. I rappresentanti designati ai sensi dell'articolo 40, 
comma 2, hanno facoltà di prendere visione e di estrarre 
copia dell'esemplare del verbale depositato presso la 
cancelleria del tribunale. 
4. L'Ufficio centrale regionale per il referendum, 
appena pervenuti i verbali di tutti gli uffici centrali 
circoscrizionali ed i relativi allegati, procede, in pubblica 
adunanza, con l'intervento del rappresentante del pubblico 
ministero presso la Corte d'appello, all'accertamento 
della partecipazione alla votazione della maggioranza 
degli aventi diritto alla somma dei voti validi favorevoli 
e dei voti contrari alla abrogazione e alla conseguente 
proclamazione dei risultati del referendum, dandone 
immediata comunicazione al Presidente della Giunta 
regionale. 
5. La proposta soggetta a referendum è approvata 
se sono raggiunte le maggioranze di cui all'articolo 75, 
comma 4, dello Statuto. 
6. Il segretario dell'Ufficio centrale regionale redige 
il verbale delle operazioni in quattro esemplari. 
7. Un esemplare è depositato presso la cancelleria 
della Corte d'appello unitamente ai verbali ed agli atti 
relativi trasmessi dagli uffici centrali circoscrizionali 
per il referendum. I rimanenti esemplari sono trasmessi 
rispettivamente al Presidente della Giunta regionale, al 
Presidente del Consiglio regionale e al rappresentante 
dello Stato per i rapporti con il sistema delle autonomie. 
Art. 42 
Reclami 


1. Sulle proteste e sui reclami relativi alle operazioni 
di votazione e di scrutinio presentati agli uffici centrali 
circoscrizionali per il referendum o all'Ufficio centrale 
regionale, decide quest'ultimo nella pubblica adunanza 
di cui all'articolo 41, comma 4, prima di procedere alle 
operazioni ivi previste. 
Capo V 
Effetti 


Art. 43 
Dichiarazione di avvenuta abrogazione 


1. Qualora il risultato del referendum sia favorevole 
alla abrogazione, il Presidente della Giunta regionale, 
con proprio decreto, dichiara l'avvenuta abrogazione 
della legge o del regolamento. 
2. Il decreto è pubblicato, entro dieci giorni dal 
ricevimento del verbale di cui all'articolo 41, comma 
6, sul b.u.r.t. e l'abrogazione ha effetto a decorrere dal 
giorno successivo a quello della pubblicazione. 
3. Il Presidente della Giunta regionale, nel decreto di 
cui al comma 1, può ritardare, indicandone espressamente 
i motivi, l'entrata in vigore della abrogazione per un 
 
termine non superiore a sessanta giorni dalla data della 
pubblicazione del decreto di cui al comma 2. 

Art. 44 
Risultato del referendum contrario all'abrogazione 

1. Qualora il risultato del referendum sia contrario 
all'abrogazione, il Presidente della Giunta regionale, 
entro dieci giorni dal ricevimento del verbale di cui 
all'articolo 41, comma 6, dall'Ufficio centrale regionale 
per il referendum, cura la pubblicazione del risultato sul 
b.u.r.t.. 
Titolo IV 
REFERENDUM CONSULTIVO 


Capo I 
Disposizioni comuni 


Art. 45 
Diritto di partecipazione 


1. Hanno diritto di partecipare ai referendum consultivi: 
a) tutti i cittadini iscritti nelle liste elettorali di un 
comune della Regione; 
b) i cittadini degli stati membri dell'Unione europea 
iscritti nella lista elettorale aggiunta di cui al decreto 
legislativo 12 aprile 1996, n. 197 (Attuazione della 
direttiva 94/80/CE concernente le modalità di esercizio 
del diritto di voto e di eleggibilità alle elezioni comunali 
per i cittadini dell'Unione europea che risiedono in uno 
Stato membro di cui non hanno la cittadinanza); 

c) i cittadini stranieri e gli apolidi in possesso di 
entrambi i seguenti requisiti: 

1) residenza in un comune della Regione da almeno 
cinque anni antecedenti alla data della consultazione 
referendaria; 

2) titolarità di carta di soggiorno o di permesso di 
soggiorno rilasciati, e in corso di validità, a norma del 
decreto legislativo 25 luglio 1998, n. 286 (Testo unico delle 
disposizioni concernenti la disciplina dell'immigrazione 
e norme sulla condizione dello straniero) da ultimo 
modificato dal decreto-legge 27 luglio 2005, n. 144, 
convertito dalla legge 31 luglio 2005, n. 155. 

2. Lo straniero od apolide residente esercitano il 
diritto di voto in presenza dei requisiti di cui al comma 
1 e in assenza delle condizioni previste come causa di 
esclusione del cittadino italiano dall'elettorato di cui al 
d.p.r. 223/1967. 
Art. 46 
Limiti di ammissibilità 


1. Non sono sottoposti a referendum consultivo: 
a) quesiti relativi agli oggetti e alle materie di cui 
all'articolo 20, comma 1; 

b) quesiti in materia di nomine e designazioni; 

c) quesiti relativi a questioni già sottoposte a dibattito 
pubblico regionale ai sensi della legge regionale in 
materia di partecipazione prima che siano trascorsi sei 
mesi dalla conclusione del dibattito pubblico. 

2. Non possono svolgersi contestualmente referendum 
abrogativi e consultivi inerenti lo stesso oggetto. 
Conseguentemente il referendum presentato per secondo 
è inammissibile. 
3. Le questioni già sottoposte a referendum abrogativo 
non possono essere oggetto di referendum consultivo nel 
corso della stessa legislatura o comunque prima che 
siano trascorsi tre anni dalla data della pubblicazione 
dell'esito del referendum. 
4. Le questioni inerenti lo stesso oggetto già sottoposte 
a referendum consultivo non possono essere oggetto di 
referendum abrogativo prima che siano trascorsi sei mesi 
dalla data della pubblicazione dell'esito del referendum. 
5. L'iniziativa referendaria non può essere presentata 
nei sei mesi antecedenti la scadenza del Consiglio 
regionale. 
Capo II 
Richiesta di referendum consultivo da parte 
del Consiglio regionale 


Art. 47 
Oggetto e indizione 


1. Il Consiglio regionale può deliberare, a maggioranza 
dei due terzi dei suoi componenti, lo svolgimento di 
referendum consultivi, ai sensi dell'articolo 76, comma 
2, dello Statuto, finalizzati a conoscere l'orientamento 
degli elettori su proposte di legge regionale. 
2. Sono oggetto di referendum solo le proposte di 
legge presentate ai sensi del regolamento interno del 
Consiglio regionale. 
3. La deliberazione del Consiglio regionale che 
stabilisce lo svolgimento del referendum consultivo 
contiene il quesito da sottoporre agli elettori così 
formulato: "Volete che sia approvato il seguente progetto 
di legge…" seguito dall'indicazione della data, del 
numero e del titolo della proposta di legge. 
4. Il Presidente della Giunta regionale indice, con 
proprio decreto, il referendum consultivo, entro dieci 
giorni dal ricevimento della deliberazione consiliare di 
cui al comma 1 da parte del Presidente del Consiglio 
 
regionale, disponendo che il testo della proposta di legge 
sia affisso nei seggi elettorali. 

Capo III 
Richiesta di referendum consultivo 
da parte degli elettori 


Art. 48 
Oggetto 


1. Ai sensi dell'articolo 76, comma 1, dello Statuto, 
lo svolgimento del referendum consultivo è finalizzato 
a conoscere l'opinione della popolazione regionale su 
proposte di particolare interesse per la popolazione 
stessa. 
2. Si intendono per proposte di particolare interesse 
per la popolazione: 
a) le proposte attuative di politiche regionali 
disciplinate da atti di natura legislativa, regolamentare o 
di programmazione generale, settoriale o intersettoriale, 
già in vigore; 

b) le proposte di politiche in materie di competenza 
regionale e collegate all'esercizio di poteri nella 
disponibilità degli organi regionali. 

3. Le sottoscrizioni per la richiesta di referendum 
consultivo nelle ipotesi di cui al comma 2 sono raccolte 
per almeno due terzi in almeno sei province della 
Regione. 
Art. 49 
Titolari dell'iniziativa referendaria 


1. In attuazione dell'articolo 76, comma 1, dello 
Statuto, il referendum consultivo su proposte di 
particolare interesse per la popolazione è indetto quando 
ne facciano richiesta trentamila elettori iscritti nelle liste 
elettorali dei comuni della Toscana. 
Art. 50 
Presentazione del quesito referendario 


1. Per la presentazione della richiesta di referendum 
consultivo si applicano, per quanto non previsto dal 
presente capo e in quanto compatibili, le disposizioni di 
cui al titolo III, capi I, II e III della presente legge. 
2. Il testo del quesito referendario è sottoscritto 
da non meno di millecinquecento e non più di tremila 
elettori. 
3. La relazione illustrativa di cui all'articolo 21, 
comma 1, lettera b) contiene anche le motivazioni del 
quesito referendario. 
Art. 51 
Quesito referendario 


1. Nell'ipotesi di cui all'articolo 48, comma 2, lettera 
a) il quesito referendario da sottoporre alla votazione 
popolare è così formulato: "Siete favorevoli alla proposta 
attuativa della politica regionale volta a…" seguito dalla 
data, numero e titolo dell'atto in cui è indicata. 
2. Nell'ipotesi di cui all'articolo 48, comma 2, lettera 
b) il quesito referendario da sottoporre alla votazione 
popolare è così formulato: "Siete favorevoli alla proposta 
o politica regionale volta a…". 
3. Il quesito referendario da sottoporre alla votazione 
popolare è formulato in modo sintetico e in modo tale 
che la risposta sia "si" o "no". 
Art. 52 
Verifica di ammissibilità 


1. Il Collegio di garanzia decide sull'ammissibilità 
del quesito referendario e si pronuncia espressamente e 
motivatamente in merito: 
a) al rispetto dei limiti e delle condizioni di cui agli 

articoli 46 e 48, comma 3; 
b) alla chiarezza del quesito; 
c) alla omogeneità delle questioni oggetto del quesito. 

2. I delegati hanno diritto di intervenire alla seduta 
in cui il Collegio di garanzia esamina l'ammissibilità 
del quesito per essere ascoltati ed illustrare il quesito 
referendario prima che il Collegio adotti la propria 
decisione. In tale sede i delegati possono produrre 
relazioni e documenti del cui esame il Collegio di 
garanzia dà conto nelle premesse della decisione. Il 
Collegio di garanzia può convocare in ogni momento i 
delegati per chiedere chiarimenti o ulteriori elementi di 
valutazione. 
3. Il Collegio di garanzia, sentiti i delegati con 
la procedura di cui al comma 2, apporta al quesito 
referendario le correzioni necessarie affinché esso 
sia formulato in termini semplici e chiari e conformi 
all'articolo 51. 
4. Il Collegio di garanzia comunica, entro cinque 
giorni dall'adozione, la propria decisione ai delegati, 
al Presidente del Consiglio regionale e al Presidente 
della Giunta regionale, che nei successivi dieci giorni ne 
dispone la pubblicazione integrale sul b.u.r.t.. 
5. La decisione di ammissibilità è pubblicata 
unitamente al quesito. 
6. La decisione di inammissibilità conclude il 
procedimento. 
 
Art. 53 
Modifiche intervenute prima della 
verifica di ammissibilità 


1. Qualora, prima della verifica di ammissibilità del 
quesito ai sensi dell'articolo 52, la proposta di legge di 
cui all'articolo 47 sia ritirata ai sensi del regolamento 
interno del Consiglio regionale, o gli atti che disciplinano 
le politiche di cui all'articolo 48, comma 2, lettera a) 
siano abrogati o modificati, il Collegio di garanzia, 
sentiti i delegati con la procedura di cui al comma 2, può 
riformulare il quesito. 
2. I delegati, a seguito della riformulazione del quesito 
ai sensi del comma 1, possono ritirare con atto scritto 
la presentazione del quesito e quindi contestualmente 
rinunciare a dar corso all'iniziativa referendaria. 
3. I delegati comunicano l'atto di cui al comma 2: 
a) al Collegio di garanzia; 
b) ai sottoscrittori mediante pubblicità su uno o più 
quotidiani locali. 

Capo IV 
Indizione e svolgimento 


Art. 54 


Rinvio 


1. Per la disciplina dell'indizione del referendum 
consultivo e per lo svolgimento di esso, si applicano, in 
quanto compatibili e se non diversamente disposto in 
questo capo, le disposizioni di cui al titolo III, capo IV 
della presente legge. 
Art. 55 
Lista aggiunta 


1. Ai fini dell'esercizio del diritto di elettorato 
attivo come definito dall'articolo 45, i comuni toscani 
istituiscono apposita lista elettorale aggiunta, ulteriore 
rispetto a quella prevista dal d.lgs. 197/1996. 
2. Ai fini dell'esercizio del diritto di elettorato attivo 
dei cittadini degli stati membri dell'Unione europea, i 
riferimenti del d.lgs. 197/1996 alla elezione diretta del 
sindaco e del consiglio comunale si intendono estesi alla 
partecipazione ai referendum consultivi previsti dallo 
statuto regionale. 
3. Eccettuati i cittadini comunitari iscritti nella 
lista elettorale aggiunta di cui al d.lgs. 197/1996, gli 
aventi diritto presentano domanda di iscrizione alla 
lista aggiunta di cui al comma 1 specificando l'attuale 
residenza nonché quella nei cinque anni antecedenti la 
richiesta. 
4. Alla lista elettorale aggiunta di cui al comma 1 si 
applicano le seguenti disposizioni del d.lgs. 196/1997: 
a) articolo 1, comma 2, lettera a), intendendosi 
aggiunte le parole "o la propria condizione di apolide"; 
b) articolo 1, comma 2, lettere c) e d), e comma 3; 
c) articolo 1, comma 4, intendendosi omesse le parole 

"stato membro dell'Unione"; 
d) articolo 2, commi 1 e 2; 
e) articolo 2, comma 3, lettera a), intendendosi 

omesse le parole "dell'Unione" intendendosi aggiunte 

dopo la parola "cittadini" le parole "e apolidi"; 
f) articolo 2, comma 3, lettera b); 
g) articolo 3, comma 1, intendendosi " partecipazione 

ai referendum previsti dallo statuto regionale" al posto 
delle parole "elezione diretta del sindaco e del consiglio 
comunale"; 

h) articolo 3, comma 2, intendendosi omesse le 
parole "del cittadino dell'Unione"; 
i) articolo 4, comma 1, intendendosi "gli aventi 
diritto" invece delle parole "i cittadini dell'Unione". 

Capo V 
Effetti 


Art. 56 
Esito del referendum 


1.Il referendum consultivo è valido indipendentemente 
dal numero degli elettori che vi hanno partecipato. 
2. Nelle ipotesi di cui agli articoli 47 e 48, entro 
sessanta giorni dalla pubblicazione sul b.u.r.t. dell'esito 
del referendum, il Consiglio regionale dedica un'apposita 
seduta alla discussione della questione sottoposta a 
referendum consultivo. 
3. Alla seduta di cui al comma 2 sono invitati i 
promotori del referendum. 
4. Nel caso del referendum consultivo di cui all'articolo 
47, se nella votazione sono raggiunte le maggioranze 
previste all'articolo 75, comma 4, dello Statuto, il 
Consiglio regionale, qualora assuma determinazioni 
contrarie all'esito del referendum, le motiva espressamente 
e ne dà comunicazione ai delegati. 
5. Nel caso del referendum consultivo di cui 
all'articolo 48, se nella votazione sono raggiunte le 
maggioranze previste all'articolo 75, comma 4, dello 
Statuto, il Consiglio regionale o la Giunta regionale, 
secondo la rispettiva competenza, qualora assumano 
determinazioni contrarie all'esito del referendum, le 
motivano espressamente e ne danno comunicazione ai 
delegati. 
 
Art. 57 
Concorrenza di proposte 


1. Il Consiglio regionale decide in ordine al 
procedimento di approvazione delle proposte di legge 
presentate dopo la verifica di regolarità delle firme di 
cui all'articolo 33 e attinenti a questioni sottoposte al 
referendum stesso. 
Titolo V 
REFERENDUM CONSULTIVO PER 
L'ISTITUZIONE DI NUOVI COMUNI, PER LA 
FUSIONE DI COMUNI ESISTENTI O PER LA 
MODIFICAZIONE DELLE CIRCOSCRIZIONI E 
DELLE DENOMINAZIONI COMUNALI, AI SENSI 
DELL'ARTICOLO 133, SECONDO COMMA, 
DELLA COSTITUZIONE 


Capo I 
Iniziativa e svolgimento 


Art. 58 
Oggetto 


1. L'istituzione di nuovi comuni, la fusione di comuni 
esistenti, la modificazione delle circoscrizioni e delle 
denominazioni comunali è stabilita con legge regionale, 
sentite le popolazioni interessate mediante referendum 
consultivo, come disciplinato dal presente titolo. 
2. Non si svolge il referendum consultivo di cui al 
comma 1: 
a) per le rettifiche di confine fra comuni per mancanza 
di delimitazione naturale o per obiettiva incertezza 
nonché per ragioni topografiche, quando tutti i consigli 
comunali interessati ne facciano richiesta e ne fissino 
d'accordo le condizioni; 

b) per eventuali rettifiche di confini fra comuni 
in assenza di popolazione sul territorio interessato 
dalla rettifica, quando ne facciano richiesta i consigli 
comunali. 

Art. 59 
Consultazione dei comuni 


1. Entro trenta giorni dall'assegnazione della proposta 
di legge di cui all'articolo 58, comma 1, presentata ai 
sensi del regolamento interno del Consiglio regionale, la 
commissione consiliare competente, previa consultazione 
del comune o dei comuni interessati, esprime il parere 
referente. 
2. La consultazione è rivolta: 
a) in caso di fusione di comuni, ai comuni oggetto 
della fusione; 

b) in caso di incorporazione di un comune in un altro 
già esistente, ai due comuni; 

c) in caso di modifica delle circoscrizioni, ai comuni 
interessati dalla modifica; 

d) in caso di modifica della denominazione, al 
comune interessato. 

3. La consultazione non ha luogo qualora la proposta 
di legge sia relativa all'istituzione di un nuovo comune 
o la proposta di legge sia di iniziativa popolare ai sensi 
dell'articolo 74 dello Statuto. 
Art. 60 
Deliberazione del Consiglio regionale 


1. Il Consiglio regionale adotta un ordine del giorno 
con il quale esprime il proprio orientamento sui contenuti 
della proposta di legge di cui all'articolo 58, comma 1. In 
caso di orientamento favorevole all'approvazione della 
proposta di legge, il Consiglio adotta la deliberazione 
di indizione del referendum. In caso di orientamento 
contrario il Consiglio esprime il proprio voto sulla 
proposta di legge. In ogni caso la proposta di legge non 
può essere approvata senza il preventivo svolgimento del 
referendum. 
2. La deliberazione del Consiglio regionale di cui al 
comma 1 contiene il quesito, l'indicazione della proposta 
di legge in discussione di cui all'articolo 58, comma 1, e 
individua il comune o i comuni o le frazioni i cui elettori 
sono chiamati alla votazione. 
3. Il Presidente del Consiglio regionale trasmette la 
deliberazione sullo svolgimento del referendum di cui al 
comma 1 al Presidente della Giunta regionale. 
Art. 61 
Diritto di partecipazione 


1. Hanno diritto a partecipare al referendum consultivo 
di cui al presente titolo i soggetti di cui all'articolo 45, 
così come individuati dai commi 2, 3, 4, 5, 6 del presente 
articolo. 
2. In caso di referendum per l'istituzione di nuovi 
comuni, partecipano alla votazione sia gli elettori della 
frazione o delle frazioni che intendono costituirsi in 
comune, sia gli elettori del comune o dei comuni da cui 
si propone il distacco. 
3. In caso di referendum per la fusione di comuni 
con istituzione di un nuovo comune risultante dalla 
fusione, partecipano alla votazione gli elettori dei comuni 
interessati. 
4. In caso di referendum per l'incorporazione di 
 
un comune in un altro già esistente, partecipano alla 
votazione gli elettori dei comuni interessati. 

5. In caso di referendum per il distacco di una parte 
del territorio comunale da un comune con aggregazione 
a un altro comune, partecipano alla votazione gli elettori 
dei comuni interessati. 
6. In caso di referendum per il mutamento di 
denominazione del comune, partecipano alla votazione 
gli elettori del comune. 
Art. 62 
Indizione del referendum 


1. Entro trenta giorni dal ricevimento della 
deliberazione del Consiglio regionale di cui all'articolo 
60, comma 1, favorevole allo svolgimento del referendum, 
il Presidente della Giunta regionale indice, con proprio 
decreto, il referendum. 
2. Il decreto del Presidente della Giunta regionale 
riporta il quesito da sottoporre agli elettori, come 
determinato nella deliberazione consiliare di cui 
all'articolo 60, comma 2, gli elettori chiamati alla 
votazione ai sensi dell'articolo 61 e fissa la data e 
l'orario della votazione. 
3. Il decreto è pubblicato sul b.u.r.t. ed è comunicato 
ai sindaci dei comuni interessati, ai presidenti delle 
Corti d'appello nelle cui circoscrizioni sono compresi 
i comuni interessati, al rappresentante dello Stato per i 
rapporti con il sistema delle autonomie e ai presidenti 
delle commissioni elettorali circondariali. 
4. I sindaci danno notizia agli elettori della 
votazione con apposito manifesto, da affiggersi almeno 
quarantacinque giorni prima della data stabilita per la 
votazione. 
Art. 63 
Svolgimento della votazione e scrutinio 


1. Per lo svolgimento del referendum di cui al 
presente titolo si osservano, in quanto applicabili e se 
non diversamente disposto in questo titolo, le norme 
di cui al titolo III, capo IV e titolo IV, capo IV della 
presente legge. 
Art. 64 
Ufficio circoscrizionale per il referendum 


1. Entro trenta giorni dalla data del decreto che 
indice il referendum è istituito, presso il tribunale che ha 
sede nel capoluogo della provincia interessata, l'ufficio 
circoscrizionale per il referendum, composto nei modi 
previsti dall'articolo 38. 

Art. 65 
Proclamazione dei risultati 


1. Sulla base dei verbali di scrutinio trasmessi 
dagli uffici di sezione, l'ufficio centrale circoscrizionale 
procede, in pubblica adunanza, all'accertamento del 
numero degli elettori che hanno votato e del risultato del 
referendum, dopo aver provveduto al riesame dei voti 
contestati e provvisoriamente assegnati, ed aver deciso 
sull'assegnazione o meno dei voti relativi. 
2. L'atto di accertamento del risultato evidenzia in 
modo distinto l'esito della consultazione negli uffici di 
sezione elettorali ricompresi nel territorio individuato 
dalla proposta di legge regionale istitutiva del nuovo 
comune ovvero ricompresi nel territorio oggetto del 
distacco di una parte del territorio comunale da un 
comune con aggregazione ad altro comune, come 
individuato dalla relativa proposta di legge regionale. 
3. Delle operazioni è redatto verbale in tre esemplari, 
dei quali uno resta depositato presso la cancelleria del 
tribunale, uno viene inviato al Presidente della Giunta 
regionale e uno al Presidente del Consiglio regionale. 
4. Il Presidente della Giunta regionale comunica ai 
sindaci dei comuni interessati l'esito del referendum. 
Art. 66 
Reclami 


1. Sulle proteste e sui reclami relativi alle operazione 
di votazioni e di scrutinio decide l'ufficio circoscrizionale 
nella pubblica adunanza di cui all'articolo 65, comma 1, 
prima di procedere alle operazioni di cui all'articolo 65, 
commi 2 e 3. 
Art. 67 
Esito del referendum 


1.Il risultato del referendum è valido indipendentemente 
dal numero degli elettori che vi hanno partecipato. 
2. Il risultato del referendum è pubblicato sul b.u.r.t.. 
3. Il Presidente del Consiglio regionale convoca il 
Consiglio regionale per le decisioni finali in ordine alla 
proposta di legge di cui all'articolo 58. 
4. La motivazione della legge di cui al comma 3 reca 
l'indicazione specifica del risultato della votazione dei 
singoli territori, evidenziando in modo distinto l'esito 
 
della consultazione della frazione o porzione di territorio 
direttamente interessata. 

Capo II 
Svolgimento contestuale del referendum con le 
elezioni per il rinnovo del Parlamento europeo 


Art. 68 
Ambito applicativo 


1. Il presente capo disciplina lo svolgimento del 
referendum consultivo per l'istituzione dei nuovi comuni 
che abbia luogo contestualmente alle elezioni per il 
rinnovo del Parlamento europeo. 
2. In caso di contestuale svolgimento del referendum 
di cui al presente titolo e delle elezioni per il rinnovo del 
Parlamento europeo, si applicano in quanto compatibili e 
in quanto non diversamente previsto dal presente capo, le 
disposizioni di cui al titolo V, capo I, della presente legge 
e le disposizioni del decreto-legge 21 maggio 1994, n. 
300 (Norme per lo svolgimento contemporaneo delle 
elezioni europee, regionali ed amministrative) convertito 
dalla legge 16 luglio 1994, n. 453. 
Art. 69 
Notizia della votazione agli elettori e uffici 
elettorali di sezione 


1. Il termine entro il quale i sindaci provvedono a 
dare notizia agli elettori mediante pubblica affissione dei 
manifesti della consultazione referendaria è il medesimo 
della consultazione elettorale europea cui è abbinato. 
2. Gli uffici elettorali di sezione costituiti per le 
elezioni del Parlamento europeo svolgono anche le 
operazioni inerenti il referendum consultivo. 
Art. 70 
Orari di votazione e scrutinio 


1. L'orario di apertura degli uffici elettorali di sezione 
è quello previsto dalla normativa per l'elezione dei 
rappresentanti dell'Italia al Parlamento europeo. 
2. Lo spoglio delle schede elettorali relative al 
referendum è effettuato successivamente a quello 
dell'elezione del Parlamento europeo. 
Art. 71 
Ufficio circoscrizionale per il referendum 


1. L'ufficio elettorale provinciale di cui all'articolo 
18 della legge 24 gennaio 1979, n. 18 (Elezione dei 
rappresentanti dell'Italia al Parlamento europeo) svolge 
le funzioni dell'ufficio centrale circoscrizionale per il 
referendum descritte agli articoli 65 e 66. 

Capo III 
Svolgimento contestuale del referendum con 
le elezioni regionali 


Art. 72 
Ambito applicativo 


1. Il presente capo disciplina lo svolgimento del 
referendum consultivo per l'istituzione dei nuovi comuni 
che abbia luogo contestualmente alle consultazioni per 
l'elezione del Presidente della Giunta regionale e del 
Consiglio regionale, di seguito denominate "elezioni 
regionali". 
2. In caso di contestuale svolgimento del referendum 
di cui al presente titolo e delle elezioni regionali, 
si applicano in quanto compatibili e in quanto non 
diversamente previsto in questo capo, le disposizioni di 
cui al titolo IV, capo I, della presente legge. 
Art. 73 
Notizia della votazione agli elettori e uffici 
elettorali di sezione 


1. Il termine entro il quale i sindaci provvedono a 
dare notizia agli elettori mediante pubblica affissione dei 
manifesti della consultazione referendaria è il medesimo 
delle elezioni regionali cui è abbinato. 
2. Gli uffici elettorali di sezione costituiti per le 
elezioni regionali svolgono anche le operazioni inerenti 
il referendum consultivo. 
Art. 74 
Orari di votazione e scrutinio 


1. L'orario di apertura degli uffici elettorali di sezione 
è quello previsto per le elezioni regionali. 
2. Lo spoglio delle schede elettorali relative al 
referendum è effettuato successivamente a quello delle 
elezioni regionali. 
Art. 75 
Ufficio centrale circoscrizionale 


1. L'ufficio centrale circoscrizionale di cui all'articolo 
2 della l.r. 74/2004 svolge le funzioni dell'ufficio 
circoscrizionale per il referendum di cui agli articoli 65 
e 66. 
Titolo VI 
DISPOSIZIONI COMUNI E FINANZIARIE 


 
Capo I 
Disposizioni comuni e finanziarie 


Art. 76 
Assistenza ai promotori dei referendum 


1. I promotori dell'iniziativa referendaria che 
intendono presentare una richiesta di referendum ai sensi 
dei titoli III, IV della presente legge possono chiedere, ai 
sensi dell'articolo 77 dello Statuto: 
a) all'Ufficio di Presidenza del Consiglio regionale di 
essere assistiti nella redazione del quesito referendario e 
della relazione illustrativa che lo accompagna; 

b) all'Ufficio elettorale della Giunta regionale i dati 
e le informazioni necessarie per la formulazione del 
quesito referendario di cui all'articolo 51; 

c) all'Ufficio di Presidenza del Consiglio regionale la 
stampa dei fogli per la raccolta delle firme in un numero 
non superiore al doppio dei fogli necessari per la raccolta 
del numero minimo di firme richieste ai sensi degli 
articoli 75 e 76 dello Statuto; 

d) all'Ufficio di Presidenza del Consiglio regionale la 
vidimazione dei fogli per la raccolta delle firme ai sensi 
dell'articolo 30. 

2. La verifica dell'iscrizione dei sottoscrittori nelle 
liste di un comune della Regione è a carico della Regione 
stessa che può, nel rispetto della riservatezza dei dati 
personali: 
a) verificare mediante consultazione diretta per via 
telematica degli archivi dei comuni certificanti; 

b) richiedere la verifica ai comuni stessi, che 
rispondono entro quarantotto ore dalla relativa richiesta; 
in tal caso comune e Regione procedono via fax e con 
qualunque mezzo telematico o informatico. 

3. Al fine di consentire la verifica di cui al comma 
2, i promotori dei referendum raggruppano le firme 
dei sottoscrittori per comune di iscrizione nelle liste 
elettorali. 
Art. 77 
Termini e depositi 


1. Tutti i termini di cui alla presente legge, qualora 
scadano in un giorno festivo, si intendono prorogati al 
primo giorno feriale successivo. 
2. I depositi e i ritiri dei documenti presso gli uffici 
regionali e il Collegio di garanzia previsti nella presente 
legge si effettuano in un giorno lavorativo per gli uffici 
regionali, dalle ore nove alle ore tredici. 
Art. 78 
Disposizioni di raccordo dei referendum 
regionali con altre consultazioni 


1. Se nel corso dell'anno sono indetti referendum 
nazionali, elezioni per il rinnovo della Camera e 
del Senato o elezioni amministrative, il Presidente 
della Giunta regionale, previa intesa con il Ministro 
dell'interno, può disporre che le consultazioni sui 
referendum regionali siano contestuali a quelle relative 
ai referendum nazionali o alle elezioni amministrative, 
fissando la data e modificando quella eventualmente già 
fissata, anche al di fuori dei periodi previsti dagli articoli 
13 e 34, comma 3. 
2. Nell'ipotesi di cui al comma 1 restano valide, 
per quanto possibile, le operazioni già eventualmente 
effettuate dalla Regione e dai comuni per lo svolgimento 
dei referendum ed espressamente individuate con decreto 
del Presidente della Giunta regionale. 
3. Quando i referendum regionali si effettuano 
contestualmente a referendum nazionali, a elezioni per 
il rinnovo della Camera e del Senato, o a elezioni 
amministrative, si applicano le procedure e i termini 
previsti dalla legislazione statale e dal presente articolo. 
4. Le operazioni di scrutinio concernenti i referendum 
regionali sono effettuate dopo che sono terminate le 
operazioni di scrutinio concernenti la consultazione 
nazionale. 
Art. 79 
Ordine di scrutinio in caso di svolgimento 
contestuale dei referendum regionali 


1. In caso di svolgimento contestuale dei referendum 
previsti dalla presente legge, sono effettuate per prime 
le operazioni di scrutinio relative al referendum di cui 
al titolo II, seguite dalle operazioni di scrutinio di cui al 
titolo III, dalle operazioni di scrutinio di cui al titolo IV e 
infine dalle operazioni di scrutinio di cui al titolo V. 
Art. 80 
Propaganda e accesso ai mezzi di informazione 
durante le campagne referendarie 


1. La propaganda relativa allo svolgimento dei 
referendum previsti dalla presente legge è consentita dal 
trentesimo giorno antecedente a quello della votazione; 
ad essa si applicano le disposizioni contenute nella legge 
4 aprile 1956, n. 212 (Norme per la disciplina della 
propaganda elettorale), da ultimo modificata dal decretolegge 
13 maggio 1999, n. 131 (Disposizioni urgenti in 
materia elettorale) convertito dalla legge 13 luglio 1999, 
n. 225 (Conversione in legge, con modificazioni, del d.l. 
13 maggio 1991, n. 131, recante disposizioni urgenti in 
materia elettorale). 
2. Le facoltà riconosciute dalle disposizioni della 
 
l. 212/1956 ai partiti o gruppi politici che partecipino 
direttamente alla competizione elettorale, si intendono 
attribuite ai partiti o gruppi politici che siano rappresentati 
in Consiglio regionale e ai promotori del referendum, 
questi ultimi considerati un unico soggetto. 
3. Ai fini dell'applicazione della l. 212/1956, in ogni 
caso è rivolta istanza al comune entro il trentaquattresimo 
giorno antecedente alla data della votazione per 
l'assegnazione dei prescritti spazi. 
4. L'accesso ai mezzi di informazione durante le 
campagne referendarie è disciplinato dalla legge 22 
febbraio 2000, n. 28 (Disposizioni per la parità di 
accesso ai mezzi di informazione durante le campagne 
elettorali e referendarie e per la comunicazione politica), 
come modificata dalla legge 6 novembre 2003, n. 313 
(Disposizioni per l'attuazione del principio del pluralismo 
nella programmazione delle emittenti radiofoniche e 
televisive locali). 
Art. 81 
Contributo per l'autenticazione delle firme 


1. La Regione eroga un euro per ogni firma raccolta 
fino al raggiungimento del numero minimo prescritto di 
firme autentiche, previsto dalla presente legge, per ogni 
tipologia di referendum. 
2. Per i referendum abrogativo e consultivo il 
contributo è erogato qualora: 
a) non sia stata dichiarata la inammissibilità della 
proposta ai sensi degli articoli 27 e 52; 
b) nel caso di referendum abrogativo, oltre al 
requisito di cui alla lettera a), sia stato regolarmente 
svolto il referendum abrogativo e vi abbia partecipato la 
maggioranza degli aventi diritto al voto. 

3. A tal fine i promotori depositano, insieme alla 
proposta, una richiesta scritta al Presidente della Giunta 
regionale contenente l'indicazione del nome e cognome 
del delegato a riscuotere la somma complessiva, con 
effetto liberatorio. 
Art. 82 
Disposizioni finanziarie 


1. Le spese per lo svolgimento del referendum sono 
a carico della Regione. 
2. Le spese relative agli adempimenti di spettanza 
dei comuni e quelle relative alle competenze spettanti 
ai componenti dei seggi elettorali sono anticipate dai 
comuni e rimborsate dalla Regione. 
3. Con atto del dirigente della struttura regionale 
competente sono fissate le voci e i relativi tetti massimi 
di spesa rimborsabili ai sensi del comma 2. 

4. Agli oneri di cui alla presente legge si fa fronte con 
le risorse da stanziarsi con la legge di bilancio sulla unità 
previsionale di base (UPB) 131 "Attività di carattere 
istituzionale - spese correnti." 
Art. 83 
Norma finanziaria per il caso di svolgimento 
contestuale di referendum 


1. Le operazioni relative ai referendum regionali 
si considerano, ai fini degli onorari dei componenti 
gli uffici elettorali di sezione, come operazioni 
aggiuntive a carico della Regione nella misura stabilita 
dall'articolo 1, comma 3, della legge 13 marzo 1980, 
n. 70 (Determinazione degli onorari dei componenti gli 
uffici elettorali e delle caratteristiche delle schede e delle 
urne per la votazione), modificata dalla legge 16 aprile 
2002, n. 62 (Modifiche ed integrazioni alle disposizioni 
di legge relative al procedimento elettorale). 
Titolo VII 
DISPOSIZIONI TRANSITORIE E FINALI 


Capo I 
Disposizioni transitorie e finali 


Art. 84 
Disposizioni transitorie sul giudizio di 
regolarità e ammissibilità 


1. A norma dell'articolo 81, comma 2, dello Statuto, 
fino alla costituzione del Collegio di garanzia statutaria, le 
funzioni che la presente legge, in attuazione dell'articolo 
78 dello Statuto, affida a tale organo sono svolte dal 
Consiglio regionale. 
2. Il Presidente del Consiglio regionale convoca 
il Consiglio in un'apposita seduta ai fini del giudizio 
sulla regolarità e sull'ammissibilità del referendum nel 
rispetto dei termini previsti dalla presente legge. 
3. Il Consiglio regionale decide sull'ammissibilità del 
referendum con votazione per appello nominale. 
4. Il referendum è dichiarato ammissibile: 
a) se il Consiglio regionale ne dichiara l'ammissibilità 
mediante mozione motivata, approvata a maggioranza ai 
sensi dell'articolo 26 dello Statuto; 

b) se, entro sessanta giorni dal deposito di cui 
all'articolo 21, comma 1, e dell'articolo 50, il Consiglio 
regionale non si pronuncia espressamente. 

 
Art. 85 
Abrogazioni 


1. Sono o restano abrogate le seguenti disposizioni: 
a) legge regionale 2 marzo 1976, n. 12 (Norme sui 
referendum previsti dallo Statuto); 
b) legge regionale 19 giugno 1989, n. 40 (Modifiche 
alla l.r. 2 marzo 1976, n. 12 "Norme sui referendum 
previsti dallo Statuto"); 

c) legge regionale 6 febbraio 2004, n. 9 (Norme per lo 
svolgimento del referendum consultivo per l'istituzione 
di nuovi comuni contestualmente alle elezioni per il 
rinnovo del Parlamento europeo e modifiche alla legge 
regionale 2 marzo 1976, n. 12 "Norme sui referendum 
previsti dallo Statuto"); 

d) legge regionale 23 dicembre 2004, n. 73 (Norme per 
lo svolgimento del referendum consultivo in attuazione 
dell'articolo 133, secondo comma, della Costituzione 
contestualmente alle elezioni regionali. Modifiche alla 
legge regionale 2 marzo 1976, n. 12 "Norme sui 
referendum previsti dallo Statuto"); 

e) legge regionale 17 gennaio 2003, n. 6 (Disciplina 
del referendum sulle leggi di approvazione o di modifica 
dello Statuto regionale ai sensi dell'articolo 123, terzo 
comma, della Costituzione); 

f) legge regionale 15 novembre 2004, n. 60 (Modifiche 
alla legge regionale 17 gennaio 2003, n. 6 "Disciplina 
del referendum sulle leggi di approvazione o di modifica 
dello Statuto regionale ai sensi dell'articolo 123, terzo 
comma, della Costituzione"); 

g) legge regionale 24 novembre 2004, n. 66 (Modifiche 
alla legge regionale 17 gennaio 2003, n. 6 "Disciplina 
del referendum sulle leggi di approvazione o di modifica 
dello Statuto regionale ai sensi dell'articolo 123, terzo 
comma, della Costituzione"). 

La presente legge è pubblicata sul Bollettino Ufficiale 
della Regione. E' fatto obbligo a chiunque spetti di 
osservarla e farla osservare come legge della Regione 
Toscana. 

MARTINI 

Firenze, 23 novembre 2007 

La presente legge è stata approvata dal Consiglio 
Regionale nella seduta del 13.11.2007. 


