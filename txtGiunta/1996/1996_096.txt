Disciplina per  l'assegnazione,  gestione  e  determinazione  del
canone  di  locazione  degli  alloggi  di  edilizia  residenziale
pubblica.

Il Consiglio Regionale ha approvato il 27-11-1996
Il Presidente  della Giunta  Regionale promulga la seguente legge
regionale:

<PREMESSA>
DISPOSIZIONI GENERALI

ARTICOLO 1
(Oggetto)

1. Sulla  base dei  criteri stabiliti  dal CIPE con deliberazione
del 13  Marzo 1995,  la presente legge disciplina l'assegnazione,
la gestione  e la  determinazione dei  canoni di  locazione degli
alloggi di cui all'art. 2.

ARTICOLO 2
(Alloggi soggetti alla disciplina regionale)

1. La  disciplina di  cui alla  presente legge  si  applica  agli
alloggi di  Edilizia Residenziale  Pubblica, e  cioè a quelli in
qualunque tempo  acquisiti, realizzati  o recuperati dallo Stato,
da Enti Pubblici Territoriali, nonché dalle Aziende Territoriali
di Edilizia  Residenziale, a  totale  carico  o  con  concorso  o
contributo  dello   Stato,  della  Regione  e  di  Enti  Pubblici
Territoriali, nonché a quelli acquisiti, realizzati o recuperati
da  Enti  Pubblici  non  economici  comunque  utilizzati  per  le
finalità sociali  proprie della  Edilizia Residenziale Pubblica,
ivi compresi  gli alloggi  costituiti con  programmi  speciali  o
straordinari.

2.  Sono  esclusi  dall'applicazione  della  presente  legge  gli
alloggi:

a) realizzati dalle cooperative edilizie per i propri soci;
b) realizzati  o recuperati con programmi di edilizia agevolata o
   convenzionata;
c) di  proprietà degli  enti pubblici previdenziali, purché non
   acquisiti, realizzati  o recuperati  a totale  carico o con il
   concorso o contributo dello Stato o della Regione.

3. Le  norme di  cui  al  Titolo  III  della  presente  legge  si
applicano altresì agli alloggi di servizio, e cioè a quelli per
i  quali  la  legge  prevede  la  concessione  amministrativa  in
connessione  con   particolari  funzioni  attribuite  a  pubblici
dipendenti.

4. La  Giunta regionale, su proposta dell'Ente proprietario, può
autorizzare l'esclusione  dalla applicazione della presente legge
degli alloggi  acquisiti, realizzati o recuperati successivamente
alla  sua  entrata  in  vigore,  se  le  loro  caratteristiche  o
destinazione non  si  prestino  alle  finalità  sociali  proprie
dell'edilizia residenziale pubblica.

5. Sono altresì soggetti alla disciplina della presente legge le
case parcheggio ed i ricoveri provvisori non appena siano cessate
le cause dell'uso contingente per i quali sono stati realizzati e
semprechè abbiano tipologie e standard abitativi adeguati.

6. Con  appositi bandi  speciali la  Giunta regionale  provvede a
localizzare gli  interventi destinati alla soluzione dei problemi
abitativi di particolari categorie sociali, ai sensi dell'art. 4,
primo comma, della legge 7 febbraio 1992, n. 179.

TITOLO I
MODALITÀ DI ASSEGNAZIONE DEGLI ALLOGGI DI E.R.P.

ARTICOLO 3
(Bandi di concorso)

1. All'assegnazione  degli alloggi  si provvede mediante pubblico
concorso indetto dai Comuni.

2. Due  o più Comuni possono stabilire che l'ambito di efficacia
della graduatoria  ai  fini  dell'assegnazione  e  riassegnazione
degli alloggi  sia intercomunale. In tal caso i bandi di concorso
indetti da  ciascun Comune  indicheranno anche  gli altri  comuni
interessati;  le   assegnazioni  avverranno   in  base   ad   una
graduatoria unica  predisposta dalla  Commissione competente  per
l'ambito territoriale  dei  comuni  interessati,  secondo  quanto
stabilito dall'art.  8, primo comma, mediante integrazione, anche
previo sorteggio, delle graduatorie definitive di ciascun Comune.

3. Tutti  o parte  dei comuni  del circondario,  ove  costituito,
possono convenzionarsi,  ai sensi  dell'art.  24  della  legge  8
giugno 1990,  n. 142 e successive modificazioni, recante "Riforma
delle Autonomie  locali", per  la predisposizione  dei  bandi  di
concorso e  per l'assegnazione successiva degli alloggi a seguito
di graduatoria unica.

4. La  Regione può disporre localizzazioni intercomunali; in tal
caso le  assegnazioni degli alloggi saranno effettuate dal Comune
destinatario   delle   localizzazioni   in   base   ad   un'unica
graduatoria, predisposta dalla Commissione di cui all'art. 8, con
le modalità stabilite al secondo comma del presente articolo.

5. Alla  predisposizione  della  graduatoria  unica  provvede  la
Commissione che  ha formulato  la graduatoria  relativa al Comune
dove sono localizzati gli alloggi da assegnare.

6. I  bandi di  concorso sono  emanati, almeno  quadriennalmente,
alla data del 1 settembre.

7.  I   bandi  di   concorso,  finalizzati   alla  formazione  di
graduatorie generali  permanenti, debbono  essere pubblicati  per
almeno 30 giorni utili consecutivi all'albo pretorio del Comune e
pubblicizzati mediante affissione di manifesti.

8. I  Comuni devono  assicurare la  massima pubblicità dei bandi
con le opportune forme, tra cui:

- affissione  di manifesti  nelle sedi decentrate, nelle bacheche
  delle sedi  centrali delle  aziende con più di 100 dipendenti,
  nelle sedi  delle ATER,  degli enti  pubblici  e  delle  Unità
  sanitarie locali,  nelle sedi  dei sindacati  dei lavoratori  e
  delle associazioni dell'inquilinato;
- pubblicazione  di avviso  sui quotidiani e divulgazione tramite
  giornali, radio  di maggiore  ascolto e  diffusione locale, nei
  comuni con popolazione superiore ai 10.000 abitanti;
- trasmissione di copia del bando di concorso e della delibera di
  approvazione alla  Commissione Provinciale Assegnazione Alloggi
  competente per territorio;
- trasmissione  di copia del bando di concorso al Ministero degli
  esteri,  per   l'invio  alle   rappresentanze  diplomatiche   e
  consolari;
- trasmissione  del bando  di concorso alle varie associazioni di
  invalidi e handicappati.

9. I  Comuni, nell'ambito dell'Ufficio Relazioni con il Pubblico,
garantiscono, con  l'apertura di  appositi sportelli, un servizio
di informazione  sulle  modalità  di  accesso  agli  alloggi  di
edilizia residenziale  pubblica e  alle altre  provvidenze per la
casa.

ARTICOLO 4
(Contenuto del bando di concorso)

1. Il bando di concorso deve indicare in particolare:

a) i  requisiti per  l'accesso all'Edilizia Residenziale Pubblica
   prescritti dal successivo art. 5;
b) le norme per la determinazione dei canoni di locazione;
c) il termine di 60 giorni per la presentazione della domanda;
d) i  documenti da    allegare  alla    domanda,  con  specifiche
   indicazioni per i lavoratori emigrati all'estero;
e) le  modalità ed  i tempi  di aggiornamento  della graduatoria
   iniziale.

2. Per  i  lavoratori  emigrati  all'estero  il  termine  per  la
presentazione della  domanda è  prorogato di  60  giorni  per  i
residenti nell'area  europea, di  90 giorni  per i  residenti nei
paesi extra europei.

3.  La   Giunta  regionale   delibera,  entro  centoventi  giorni
dall'entrata in  vigore della  presente legge, gli schemi tipo di
bando di  concorso, compresi i bandi speciali di cui all'art. 17,
ed  il   modulo  tipo   di  domanda,   la  cui  utilizzazione  è
obbligatoria per tutti i Comuni.

ARTICOLO 5
(Requisiti  per  concorrere  all'assegnazione  degli  alloggi  di
Edilizia Residenziale Pubblica)

1. Per  la partecipazione al bando di concorso per l'assegnazione
è richiesto  il possesso dei requisiti stabiliti nella Tabella A
allegata alla presente legge.

2. Agli  effetti della  presente legge  per nucleo  familiare  si
intende la famiglia costituita dai coniugi e dai figli legittimi,
naturali, riconosciuti  ed adottivi  e dagli  affiliati con  loro
conviventi. Fanno  altresì parte  del nucleo  il convivente more
uxorio, gli  ascendenti, i  discendenti, i  collaterali  fino  al
terzo grado,  purché la  stabile convivenza  con il  richiedente
abbia avuto inizio due anni prima della data di pubblicazione del
bando di concorso e sia dimostrata nelle forme di legge.

3. Hanno diritto a partecipare al bando di concorso anche persone
non legate  da vincoli  di  parentela  o  affinità,  qualora  la
convivenza sia  finalizzata alla  reciproca assistenza  morale  e
materiale, sia  instaurata e  duri stabilmente da almeno due anni
alla data  del bando  e sia dichiarata in forma pubblica con atto
di notorietà  sia da  parte del  richiedente, sia  da parte  dei
conviventi.

4. La  disposizione di  cui al  comma 2  non si  applica ai figli
conviventi coniugati  ovvero alle  nuove coppie  formatesi  prima
della consegna degli alloggi, che partecipano in modo autonomo al
bando.

5. I  requisiti debbono essere posseduti da parte del richiedente
e, limitatamente alle lettere c), d), e), g), h) della Tabella A,
da parte degli altri componenti il nucleo familiare, alla data di
pubblicazione del  bando nonché  al momento  dell'assegnazione e
debbono sempre  permanere in  costanza del  rapporto, fatto salvo
quanto  previsto  dall'art.  36  per  il  requisito  relativo  al
reddito.

6. Particolari  requisiti  aggiuntivi  a  quelli  previsti  nella
Tabella A  possono essere stabiliti in relazione all'assegnazione
di alloggi  realizzati con  finanziamenti destinati  a specifiche
finalità, ovvero  in relazione  a peculiari esigenze locali. Per
tali interventi,  i  provvedimenti  regionali  di  localizzazione
potranno  prevedere   requisiti  integrativi   rispondenti   alle
finalità programmatorie  con riferimento  anche  alla  eventuale
anzianità di residenza.

7.  Le   modificazioni  della   Tabella  A   sono  approvate  con
deliberazione del  Consiglio regionale.  Il limite  di reddito di
cui alla  lettera f)  della Tabella  A è aggiornato ogni biennio
con  deliberazione  del  Consiglio  regionale  sulla  base  delle
indicazioni del CIPE o, in mancanza, sulla base della valutazione
assoluta dell'indice  ISTAT dei prezzi al consumo per le famiglie
degli operai e degli impiegati.

ARTICOLO 6
(Presentazione delle domande)

1. La domanda, redatta su apposito modulo fornito dal Comune e da
presentarsi al  Comune di  residenza o  al Comune  dove si svolge
l'attività lavorativa,  nei termini  indicati  dal  bando,  deve
indicare:

a) la  cittadinanza nonché  la residenza  del richiedente  ed il
   luogo in cui lo stesso presta la propria attività lavorativa;
b) la  composizione del  nucleo familiare  determinata  ai  sensi
   dell'art. 5,  secondo comma,  o ai  sensi dell'art.  5,  terzo
   comma, con  i dati  anagrafici, di  lavoro  e  di  reddito  di
   ciascun componente;
c) il  reddito complessivo  del    nucleo  familiare  di  cui  al
   precedente punto b);
d) l'ubicazione,  la consistenza ed il proprietario dell'alloggio
   occupato;
e) ogni  altro   elemento  utile  ai  fini  dell'attribuzione  di
   punteggi e della formazione della graduatoria;
f) il  luogo in  cui  dovranno  farsi  al  richiedente  tutte  le
   comunicazioni relative al concorso.

2.  Il  richiedente  può  ricorrere  all'autocertificazione  dei
requisiti richiesti dalla Tabella A.

3. La  dichiarazione mendace  è  punita  ai  sensi  della  legge
penale.

ARTICOLO 7
(Istruttoria delle domande)

1. Il  Comune   ha indetto  il bando,  o il Comune o i Comuni del
Circondario, secondo quanto disposto a tal fine dalla convenzione
di cui  all'art. 3, terzo comma, procedono alla istruttoria delle
domande dei  concorrenti, provvedendo  alla attribuzione  in  via
provvisoria dei punteggi a ciascuna domanda.

2. Il  Comune, qualora  riscontri che  il  reddito  di  cui  alla
lettera f)  della Tabella  A, dichiarato  ai  fini  fiscali,  sia
inferiore a quello fondatamente attribuibile al concorrente ed ai
componenti il  suo nucleo  familiare, effettua,  anche sulla base
delle informazioni  fornite  dal  Consiglio  Tributario  e  dagli
Uffici Finanziari  dello Stato,  gli opportuni  accertamenti e ne
dà   comunicazione   dettagliata   alla   Commissione   di   cui
all'articolo 8.

3.  Le   domande  con   i  rispettivi  punteggi  provvisoriamente
attribuiti e  con la  relativa documentazione,  sono trasmesse, a
cura del  responsabile del  procedimento, entro  60 giorni  dalla
scadenza del termine fissato nel bando per la presentazione delle
domande, alla  Commissione di  cui all'art.  8 per  la formazione
della graduatoria.

4. Il  termine suddetto  è aumentato  a 90  giorni per  bandi di
concorso  relativi   ad  ambiti   territoriali  con   popolazione
residente superiore a 150 mila abitanti.

5. I  Presidenti delle  Commissioni di  cui all'art.  8,  inviano
entro il  31 dicembre  di ogni  anno al  Presidente della  Giunta
Regionale una  relazione sullo  stato di  funzionamento  di  tali
organi e  sul rispetto dei tempi previsti dal presente articolo e
dall'art. 10.

ARTICOLO 8
(Commissioni per la formazione della  graduatoria)

1. La graduatoria di assegnazione degli alloggi è formata:

- dalla    Commissione    provinciale,    collocata  presso  ogni
  Amministrazione   provinciale,   per   i   comuni   di   ambito
  provinciale;
- dalla  Commissione di  area metropolitana,  collocata  pressola
  città  metropolitana,   qualora  costituita,   per  i   comuni
  dell'area medesima;
- dalla  Commissione circondariale  per i  comuni appartenenti ai
  circondari, ove costituiti, collocata presso uno dei comuni del
  circondario, individuato in accordo tra i medesimi.

2. In  sede di  accordi per  la formazione  di un  unico bando di
concorso e/o  per una graduatoria unica di assegnazione tra due o
più comuni  non appartenenti  allo  stesso  ambito  territoriale
metropolitano,  provinciale   o  circondariale,   dovrà   essere
individuata la Commissione cui affidare il compito di predisporre
la graduatoria unica.

3.  Le   Commissioni  provinciali,   di  area   metropolitana   e
circondariali sono  nominate con  decreto  del  Presidente  della
Giunta regionale.

4. La Commissione è composta da:

a) un magistrato, ordinario o amministrativo, anche a riposo, con
   funzioni di  Presidente, designato  dal Presidente della Corte
   di Appello o del T.A.R.;
b) il  Presidente della    Provincia  o    suo  delegato  per  le
   commissioni nominate presso le amministrazioni provinciali, il
   sindaco  metropolitano  o  suo  delegato  per  la  commissione
   metropolitana;
c) un      rappresentante    designato    congiuntamente    dalle
   organizzazioni  sindacali  dei  lavoratori  dipendenti  e  tre
   rappresentanti   delle    organizzazioni    sindacali    degli
   assegnatari più rappresentative a livello regionale;
d) un rappresentante degli Enti Gestori del patrimonio pubblico o
   suo delegato;
e) tre rappresentanti del comune nel quale si trovano gli alloggi
   da assegnare, designati in modo che sia assicurata la presenza
   della minoranza.

5.  La   Commissione  è  regolarmente  costituita  quando  siano
nominati almeno  5  componenti,  oltre  al  Presidente.  Il  Vice
Presidente  viene   eletto  dai   soli  componenti   fissi  della
Commissione e tra di loro.

6. Per la validità delle deliberazioni è necessaria la presenza
della metà  più uno dei componenti in carica della commissione.
In caso  di parità  di voti  prevale quello del presidente della
seduta.

7. Il  Presidente e  gli altri componenti le Commissioni decadono
con lo  scadere della  legislatura durante  la quale  sono  stati
nominati e  possono essere  riconfermati solo  per il  successivo
quinquennio.

8. La  Commissione provinciale  o metropolitana  si avvale  di un
Ufficio di  Segreteria composto da almeno tre componenti, fra cui
il  Segretario,  il  quale  è  scelto,  sentiti  i  Comuni,  con
deliberazione dell'Amministrazione  provinciale  o  della  città
metropolitana, fra  il personale  con qualifica  non inferiore  a
quella di  funzionario, in  servizio presso  la  Provincia  o  la
città  metropolitana,   i  Comuni   e  l'ATER   interessati.  Il
dipendente individuato  ai sensi  del presente comma è assegnato
alla  segreteria  della  Commissione,  previo  comando  da  parte
dell'Ente di appartenenza se scelto fra il personale dei Comuni e
dell'ATER. La  Commissione circondariale  si avvale di un ufficio
di segreteria  composto da  almeno tre  componenti,  tra  cui  il
segretario, individuati, in accordo tra i comuni del circondario,
tra i  dipendenti dei  comuni o dell'Ater interessato, previ, ove
occorrano, gli  opportuni comandi  presso il  comune  sede  della
commissione.

9. Alla  spesa per il funzionamento della Commissione provinciale
e della  Segreteria provvede  l'Amministrazione  Provinciale,  la
quale cura  la successiva  ripartizione e riscossione degli oneri
sostenuti, a  carico dei  Comuni direttamente  interessati  dalle
graduatorie  approvate  dalla  Commissione  proporzionalmente  al
numero degli  abitanti risultanti  dall'ultimo  censimento;  alle
spese di  funzionamento della  Commissione metropolitana provvede
la  città   metropolitana,  la  quale  cura  la  ripartizione  e
riscossione  degli   oneri  sostenuti   a   carico   dei   comuni
direttamente    interessati     alle    graduatorie    approvate,
proporzionalmente al  numero degli abitanti; le spese di gestione
della Commissione  circondariale sono  sostenute dai  Comuni  del
circondario in  misura proporzionale  al  numero  degli  abitanti
risultanti dall'ultimo censimento.

10. Ai  componenti delle Commissioni è corrisposto un gettone di
presenze nonché  il rimborso delle spese di viaggio nella misura
stabilita per  i componenti  del Consiglio  provinciale. La spesa
prevista è assunta a carico della Regione; la liquidazione delle
indennità è  fatta trimestralmente dalla Giunta regionale sulla
base di  appositi prospetti  sottoscritti dal  Presidente  e  dal
segretario della Commissione.

ARTICOLO 9
(Punteggi di selezione delle domande)

1. Le  graduatorie di  assegnazione sono  formate sulla  base  di
punteggi e  criteri di  priorità. I  punteggi sono attribuiti in
relazione alle  condizioni oggettive e soggettive del richiedente
e del suo nucleo familiare. I criteri di priorità sono stabiliti
in relazione alla gravità del bisogno abitativo.

2. Le  condizioni per  l'attribuzione dei punteggi e le categorie
speciali per  le quali  si  prevedono  riserve  di  alloggi  sono
individuate dall'allegata Tabella B.

3.  Dopo   la  formulazione   della  graduatoria   definitiva  il
Presidente della  Commissione trasmette  l'elenco dei casi in cui
sia stato  attribuito il punteggio di cui alla tabella B punti b-
1.1. (alloggio  impropriamente adibito  ad abitazione) e punto b-
4.1. (assoluta antigienicità dell'alloggio), al Comune competete
per  territorio   ed  al   Prefetto  della   Provincia,   per   i
provvedimenti di  competenza di  cui  all'art.  54  della  L.  22
ottobre 1971, n. 865.

4. Gli appartenenti ai gruppi sociali individuati nella Tabella B
ai punti  a-2 (richiedente  che abbia  superato il  65.mo anno di
età alla  pubblicazione del  bando nelle  condizioni previste al
detto punto  della Tabella  B), e a-3 (famiglia con anzianità di
formazione non  superiore a  due anni  alla data di pubblicazione
del bando  e famiglia  la cui  costituzione è  prevista entro il
termine massimo  di un  anno dalla stessa data, in possesso degli
ulteriori requisiti  specificati al  punto a-3),  oltre ad essere
inseriti nella  graduatoria generale  permanente, dovranno essere
collocati di  ufficio in una graduatoria speciale con il medesimo
punteggio ottenuto nella graduatoria generale, al fine della più
agevole individuazione  dei beneficiari  della quota  di  alloggi
riservati di superficie non superiore a mq. 45.

5. A  favore delle  categorie di  cui al comma 4 è riservata una
aliquota  dell'80%   di  tutti  gli  alloggi  di  superficie  non
superiore a  45 mq.  da assegnare,  fermo restando  l'obbligo  di
garantire agli anziani una percentuale non inferiore al 70% degli
alloggi riservati;  detti alloggi  non  vengono  computati  nella
quota di riserva di cui all'art. 17.

6. Gli alloggi prioritariamente destinati alle categorie speciali
di cui  al comma 4 non assegnati alle suddette categorie, vengono
assegnati secondo la graduatoria generale.

7. Nell'ambito  dei  provvedimenti  regionali  di  localizzazione
degli interventi  di edilizia  sovvenzionata sono  determinate le
quote minime di alloggi da realizzare ai fini del soddisfacimento
prioritario delle domande delle categorie sociali di cui al comma
4.

8. Di  norma, ogni quattro anni, il Consiglio regionale provvede,
con  propria   deliberazione,  a   confermare  o   modificare  le
condizioni e i punteggi disciplinati dalla allegata Tabella B.

ARTICOLO 10
(Formazione della graduatoria)

1. Entro 45 giorni dal ricevimento degli atti e dei documenti del
concorso trasmessi  dal Comune,  la Commissione di cui all'art. 8
forma la graduatoria provvisoria.

2. Entro  15 giorni  dalla sua  formazione, la  graduatoria,  con
l'indicazione del  punteggio conseguito  da  ciascun  concorrente
nonché dei  modi e dei termini per la opposizione, è pubblicata
per 30 giorni consecutivi, negli albi pretori dei Comuni, i quali
assicurano le più opportune forme di informazione.

3. Ai  lavoratori emigrati  all'estero è  data la  notizia della
avvenuta  pubblicazione   della  graduatoria  e  della  posizione
conseguita a mezzo raccomandata.

4. Entro 45 giorni dalla data di inizio della pubblicazione della
graduatoria e, per i lavoratori emigrati all'estero, dall'invio a
mezzo  raccomandata   della  comunicazioni   di  cui   al   comma
precedente, gli  interessati possono  presentare opposizioni alla
Commissione,  che   provvede,  sulla   base  dei  documenti  già
acquisiti oppure  allegati al  ricorso,  entro  30  giorni  dalla
scadenza   del    termine   stabilito    per   la   presentazione
dell'opposizione. Sono  valutabili i  documenti pervenuti entro i
termini del  ricorso purché  relativi a  condizioni soggettive o
oggettive possedute  alla  data  di  pubblicazione  del  bando  e
dichiarate nella domanda. È altresì valutabile il provvedimento
esecutivo di  sfratto, intervenuto  dopo la  presentazione  della
domanda e  prima della  decorrenza del  termine stabilito  per il
ricorso.

5. Entro  180 giorni  dal ricevimento  degli atti e dei documenti
del concorso  trasmessi dal  Comune, la  Commissione  formula  la
graduatoria definitiva,  previa effettuazione  dei sorteggi tra i
concorrenti che abbiano conseguito lo stesso punteggio.

6. Se  il termine  di cui  al quinto  comma non è rispettato, la
competenza all'approvazione  della graduatoria  è trasferita  al
Presidente della  Commissione, il quale provvede nei dieci giorni
successivi alla scadenza del termine.

7.  La   graduatoria  è  pubblicata  con  le  stesse  formalità
stabilite  per   la   graduatoria   provvisoria   e   costituisce
provvedimento definitivo.

8. Gli  alloggi sono  assegnati secondo  l'ordine stabilito nella
graduatoria definitiva  che, a  tali  effetti,  conserva  la  sua
efficacia per  due anni  e  comunque  fino  a  quando  non  venga
aggiornata nei modi previsti dall'art. 12 della presente legge.

9. La  graduatoria definitiva  è valida  per  l'assegnazione  di
tutti gli  alloggi di  Edilizia Residenziale  Pubblica  di  nuova
costruzione  e   di  risulta   purché  a   norma  di  legge,  se
ristrutturati,  o   con  precisa   convenzione  sulle   spese  da
sostenere, stipulata  tra l'ente  proprietario e  l'assegnatario,
fatto salvo quanto previsto dagli artt. 19 e 22.

ARTICOLO 11
(Accertamento del reddito)

1.  Ai   fini  della   valutazione  del  possesso  da  parte  del
richiedente del  requisito del  reddito, di  cui alla  lettera f)
della  Tabella  A,  nonché  della  relativa  determinazione,  la
Commissione, nel caso di inattendibilità dei dati indicati nella
dichiarazione  fiscale   ovvero  in   caso  di   mancanza   della
dichiarazione medesima, provvede alla eventuale formale audizione
del soggetto  interessato,  richiede  atto  notorio  giurato  del
richiedente  relativo   ai  propri   redditi  e   provvede   alla
obbligatoria segnalazione  agli uffici  finanziari  dello  Stato,
suffragata dagli  elementi comunicati  dal Comune  ai  sensi  del
precedente art. 7.

2. Qualora  entro 30  giorni gli  uffici finanziari  non  abbiano
comunicato i  dati richiesti,  il  richiedente  è  collocato  in
graduatoria tenendo  conto anche  del punteggio corrispondente al
reddito dichiarato.  Nel caso  in cui accertamenti sfavorevoli al
richiedente   pervengano    successivamente   alla    graduatoria
definitiva, la  stessa verrà  modificata  in  conseguenza  e  si
procederà all'eventuale annullamento dell'assegnazione.

ARTICOLO 12
(Aggiornamento delle graduatorie di  assegnazione)

1. La  graduatoria definitiva  conserva la  sua efficacia  fino a
quando non  venga aggiornata  nei modi  previsti  nei  successivi
commi.

2.  Le   graduatorie  conseguenti   ai  bandi   generali  vengono
aggiornate  almeno   biennalmente,  mediante  bandi  di  concorso
integrativi, da emanare il 1 settembre dell'anno di riferimento e
indetti con  le modalità  di cui  all'art. 4,  ai quali  possono
partecipare sia  nuovi aspiranti  alla assegnazione, sia coloro i
quali, già  collocati in  graduatoria, abbiano  interesse a  far
valere condizioni più favorevoli.

3. Decorsi  quattro anni  dalla data  di pubblicazione del bando,
generale o  integrativo, al  quale ha partecipato, il richiedente
è tenuto,  pena la  cancellazione dalla  relativa graduatoria, a
confermare  la   domanda,  a   fronte  del  bando  immediatamente
successivo,  con   le  procedure  e  le  modalità  dallo  stesso
previste.

4. È facoltà del Comune, sulla base delle specifiche condizioni
locali, procedere  all'aggiornamento delle  graduatorie  mediante
bandi integrativi annuali o infrannuali.

5. Per  la presentazione  delle domande,  la loro istruttoria, la
formazione della  graduatoria provvisoria e definitiva valgono le
disposizioni dei precedenti articoli.

ARTICOLO 13
(Assegnazione degli alloggi)

1. L'assegnazione in locazione degli alloggi agli aventi diritto,
in base  alla  graduatoria  definitiva,  e  tenendo  conto  della
superficie di  ciascun alloggio  in relazione alla consistenza, a
quel momento, del nucleo familiare dell'assegnatario, è disposta
con  provvedimento   del  Sindaco   del  Comune  territorialmente
competente.

2. Ogni  ente proprietario  o gestore di alloggi cui si applicano
le disposizioni  della presente  legge è  tenuto a comunicare al
Comune  territorialmente   competente  l'elenco   degli   alloggi
disponibili, entro otto giorni dalla riscontrata disponibilità.

3.  Non   possono  comunque   essere  assegnati  alloggi  la  cui
superficie abitabile,  così come definita dalla lettera c) della
Tabella  A,   sia  superiore   ai  seguenti  standard  abitativi,
aumentati del 20% per spazi accessori e di servizio:

   a) 45 mq. per nuclei di 1 o 2 persone;
   b) 65 mq. per nuclei di 3 persone;
   c) 95 mq. per nuclei di 4 persone ed oltre.

4. Ove  esistano alloggi di superficie superiore a mq. 95, questi
spettano in ogni caso a nuclei familiari composti da 6 persone ed
oltre. La deroga ai limiti di cui al presente articolo è ammessa
qualora nell'intera  graduatoria non  esistano  nuclei  familiari
adeguati agli standards abitativi indicati. La deroga è altresì
ammessa qualora  accertate gravi  esigenze dei  nuclei  familiari
richiedenti e le caratteristiche degli assegnatari interessati ad
eventuali cambi  di alloggio,  non  consentano,  a  giudizio  del
Sindaco, soluzioni  valide né  ai fini  della  razionalizzazione
dell'uso del  patrimonio pubblico né ai fini del soddisfacimento
di domande con pari o più gravi connotazioni di bisogno.

5. Salvo  particolari situazioni, da motivare, non possono essere
assegnati alloggi  di dimensioni  tali da originare situazioni di
grave sovraffollamento,  con oltre  2 persone  a vano utile, come
definito nella Tabella B.

6. In sede di assegnazione degli alloggi deve essere accertata la
permanenza dei  requisiti previsti  per  l'assegnazione,  secondo
quanto disposto dall'art. 14.

7. I  Comuni e  gli Enti  proprietari  o  gestori  degli  alloggi
possono svolgere in ogni momento accertamenti, volti a verificare
la  sussistenza   dei  requisiti.   Inoltre,  ove   risulti   che
l'assegnazione è  stata conseguita  in contrasto  con  le  norme
vigenti al  tempo dell'assegnazione, si applicano le disposizioni
di cui all'art. 33.

8. Il  Sindaco comunica  alla Commissione  di cui  all'art.  8  i
nominativi  dei   nuovi  assegnatari   di  alloggi   di  Edilizia
Residenziale Pubblica.  La Commissione  provvede  d'ufficio  alla
cancellazione  degli  stessi  dalla  graduatoria.  L'annullamento
dell'assegnazione  comporta   la  risoluzione   di  diritto   del
contratto.

ARTICOLO 14
(Verifica in sede di assegnazione degli alloggi)

1. Prima  di provvedere  all'assegnazione, il Sindaco verifica la
permanenza dei  requisiti di cui alla Tabella A. Per il requisito
reddituale  si   applica  il  limite  vigente  al  momento  della
verifica.

2. Eventuale  mutamento delle  condizioni soggettive ed oggettive
dei  richiedenti,   fra  il   momento   dell'approvazione   della
graduatoria definitiva  e quello dell'assegnazione, non influisce
sulla  collocazione   in  graduatoria,  semprechè  permangono  i
requisiti,  eccezione   fatta  per  il  punteggio  relativo  alla
situazione di  grave disagio abitativo di cui alla lett. b1, b2 e
b4 della  Tabella B.  Ove si  accerti la  mancanza di  alcuni dei
requisiti  o  la  presenza  di  una  sistemazione  abitativa  non
riconducibile alle  condizioni di  cui alle  lettere b1,  b2 e b4
della Tabella  B, il  Sindaco trasmette  la  documentazione  alla
Commissione di  cui  all'art.  8,  la  quale,  nei  venti  giorni
successivi,  procede   all'esclusione   del   richiedente   dalla
graduatoria,  dandone   comunicazione  all'interessato,   o  alla
cancellazione  dei   punteggi  relativi  alle  mutate  condizioni
oggettive relative alla nuova sistemazione abitativa. In tal caso
la Commissione  procederà  alle  corrispondenti  modifiche  alla
graduatoria,  previa   effettuazione  di   nuovo  sorteggio,   se
necessario,  tra  i  richiedenti  in  condizioni  di  parità  di
punteggio.

ARTICOLO 15
(Scelta e consegna degli alloggi)

1. Esauriti  gli  adempimenti  di  cui  all'art.  14  il  Sindaco
comunica l'atto  di assegnazione agli aventi diritto, con lettera
raccomandata, ed all'Ente Gestore degli alloggi.

2. La  scelta degli  alloggi, da effettuarsi soltanto nell'ambito
di quelli  la cui  superficie utile  abitabile  corrisponde  alle
classi di nucleo familiare, secondo quanto previsto dall'art. 13,
comma 3,  è compiuta  dagli assegnatari,  o da  persona da  essi
delegata,  secondo   l'ordine  di   precedenza  stabilito   dalla
graduatoria.

3. In caso di mancanza di presentazione l'assegnatario decade dal
diritto di scelta.

4. Ai  nuclei familiari  con presenza  di soggetti,  ai quali sia
stato riconosciuto  il punteggio  di cui  alla lett.  a-4 e a4bis
della Tab.  B, collocati  utilmente in  graduatoria, deve  essere
garantita  la   priorità  di  scelta,  nel  rispetto  di  quanto
stabilito al  comma precedente,  degli alloggi collocati al piano
terreno, nonché  degli alloggi realizzati con abbattimento delle
barriere architettoniche,  secondo quanto  disposto dall'art.  17
del DPR  27 aprile  1978, n. 384 e dalla legge 9 gennaio 1989, n.
13.

5.  Gli  assegnatari  possono  rinunciare  all'alloggio  ad  essi
proposto soltanto per gravi e documentati motivi.

6. In  caso di  rinuncia non  adeguatamente motivata,  il Sindaco
pronuncia la  decadenza dell'assegnazione,  con esclusione  dalla
graduatoria,  previa   diffida   all'interessato   ad   accettare
l'alloggio propostogli.

7. In  caso di  rinuncia giustificata  dal Sindaco, l'interessato
non perde  il  diritto  all'assegnazione  ed  alla  scelta  degli
alloggi che siano successivamente ultimati, o comunque si rendano
disponibili.

8. L'Ente  Gestore, sulla  base del provvedimento di assegnazione
emanato dal   Sindaco,  provvede alla  convocazione  con  lettera
raccomandata dell'assegnatario  per la stipulazione del contratto
e per la successiva consegna dell'alloggio.

9. L'alloggio  deve essere stabilmente occupato dall'assegnatario
entro trenta  giorni e,  se si  tratta di    lavoratore  emigrato
all'estero, entro  sessanta giorni dalla  consegna, salvo proroga
da concedersi dal Sindaco a seguito di motivata istanza.

10. L'inosservanza  dell'onere di cui sopra comporta la decadenza
dall'assegnazione,  applicabile   anche  nel   caso  in  cui  sia
effettivamente andata  a   risiedere nell'alloggio solo una parte
del nucleo  familiare  assegnatario,  salvo  giustificati  motivi
intervenuti successivamente all'assegnazione.

11.  La   dichiarazione  di   decadenza,   previa   comunicazione
all'assegnatario, mediante  lettera raccomandata  del  fatto  che
può  giustificarla,  con  la  fissazione  di  un  termine    non
superiore a  quindici giorni  per la  presentazione di  deduzioni
scritte o  di documenti,  è pronunciata  dal Sindaco con propria
ordinanza secondo  le modalità  previste dagli  artt. 33  e 35 e
sentito il parere della Commissione di cui all'art. 8, e comporta
la risoluzione di diritto del contratto.

12.  Una   volta  emanato   il  provvedimento  in  questione,  la
Commissione   provvede    ad    escludere    dalla    graduatoria
l'interessato.

13. I  termini  suindicati  sono  raddoppiati  se  si  tratta  di
lavoratori emigrati all'estero.

14. Il  provvedimento del  Sindaco, che deve contenere il termine
per il  rilascio non   superiore  a sessanta  giorni, costituisce
titolo esecutivo  nei confronti  dell'assegnatario e  di chiunque
occupi l'alloggio, e non è soggetto a graduazioni o proroghe.

15. Qualora  entro sei  mesi dalla  data di  comunicazione l'Ente
Gestore di  cui al  secondo comma  dell'art. 13,  l'Ente  Gestore
stesso non  sia  stato  messo  dal  Comune  nella  condizione  di
consegnare l'alloggio, verrà contabilizzata a carico del Comune,
un'indennità calcolata ai sensi di commi 2,  3 e 4 dell'art. 25.

ARTICOLO 16
(Contratto di locazione)

1. I  contratti di  locazione degli  alloggi  disciplinati  dalla
presente legge  dovranno essere  predisposti  in  conformità  al
contratto tipo  approvato dalla Giunta regionale entro 120 giorni
dall'entrata in vigore della presente legge.

2.  Il   rispetto  delle  norme  di  legge,  di  contratto  e  di
regolamento, secondo  quanto disposto all'art. 31, comma 2, è un
obbligo per  l'assegnatario, la  cui violazione,  previa  diffida
dell'Ente  Gestore,   comporta  l'applicazione   della   sanzione
pecuniaria di  cui all'art. 37, comma 2, fatto comunque salvo, in
caso di  particolare gravità, il procedimento di risoluzione del
contratto di locazione per inadempimento.

ARTICOLO 17
(Riserve di alloggi per emergenza abitativa)

1. Ogni anno, il Consiglio regionale può riservare, su richiesta
dei Comuni  interessati, un'aliquota  non superiore  al 40% degli
alloggi   da    assegnare   annualmente,   per   ciascun   ambito
territoriale, a  soggetti in  possesso dei  requisiti di cui alla
presente  legge,  per  far  fronte  a  specifiche  e  documentate
situazioni di  emergenza abitativa, quali:

a) sfratti  esecutivi non  prorogabili  inseriti  negli  appositi
   elenchi per l'esecuzione con la forza pubblica;
b) sgombero  di unità  abitative di  proprietà pubblica  o  per
   pubbliche finalità;
c) pubbliche calamità;
d) trasferimento,  per   motivi di servizio, di appartenenti alle
   forze dell'ordine o alle  forze armate;
e) profughi;
f) richiesta  di  alloggio    adeguato  per  il  ricongiungimento
   familiare  da   parte  di  cittadini  di  Stati  non  aderenti
   all'Unione Europea,  aventi i requisiti previsti dall'allegata
   Tabella A.

2. I  destinatari della  riserva di cui alle lettere a) ed e) del
primo comma,  oltre ad essere iscritti nella graduatoria generale
permanente,  vengono   collocati  d'ufficio  in  una  graduatoria
speciale,  al   fine  della   più  agevole   individuazione  dei
beneficiari delle quote di alloggi riservati.

3. Gli  assegnatari degli alloggi riservati alle categorie di cui
alle lettere b) e c) del  primo comma del presente articolo, sono
individuati dal  Consiglio Comunale  mediante un  apposito elenco
che verrà  trasmesso alla  Commissione di  cui all'art. 8 per la
verifica  del   possesso  dei  requisiti  obbligatori  prescritti
dall'art. 5.

4. Gli  assegnatari degli alloggi riservati alle categorie di cui
alla lettera  d)    del  comma  1  del  presente  articolo,  sono
individuati mediante  bando speciale  riservato agli appartenenti
alle forze  dell'ordine  ed  alle  forze  armate  trasferiti,  da
emanare   con  le  procedure  di  cui  alla  presente  legge,  ed
attraverso la  formulazione da  parte della  Commissione  di  cui
all'art. 8, di un'apposita graduatoria speciale.

5. Gli  assegnatari degli alloggi riservati alle categorie di cui
alla  lettera   f)  del  comma  1  del  presente  articolo,  sono
individuati mediante bando speciale, da  emanare con le procedure
di cui  alla presente  legge, ed  attraverso la  formulazione, da
parte  della  Commissione  di  cui  all'art.  8,  di  un'apposita
graduatoria speciale.

6. Nel  caso in  cui  il  beneficiario  della  riserva  sia  già
assegnatario di alloggio di  edilizia residenziale pubblica, deve
possedere i requisiti richiesti per la  permanenza nell'alloggio.

7. Sono ammesse sistemazioni provvisorie in alloggi pubblici, per
un periodo  massimo di  due anni,  rinnovabili una  sola volta, a
favore delle  categorie di cui  alle lettere b), c), d) e) f) che
non abbiano i requisiti obbligatori prescritti  dall'art. 5.

8. Fatti  salvi i  programmi di  edilizia extra-ospedaliera  e di
residenze sociali  previste dal  PRS, i Comuni possono destinare,
previa autorizzazione  della Giunta  regionale, nell'ambito della
riserva di  cui al  comma 1,  una quota  non superiore  al 5%  di
alloggi di  edilizia residenziale pubblica al soddisfacimento dei
bisogni  abitativi  di  soggetti  fruenti  di  intervento  socio-
terapeutico o  assistenziale, se  in possesso  dei requisiti  per
l'accesso agli  alloggi di  erp. Gli alloggi sono assegnati sulla
base di programmi di intervento del Comune.

9. Gli  alloggi di  cui al  comma 8  vengono  utilizzati  per  le
finalità ivi  previste per  tutto il periodo in cui perdurino le
esigenze che  ne hanno determinato la loro speciale destinazione.
Ogni due  anni il  Comune effettua  le opportune  verifiche e  ne
comunica l'esito  alla   Giunta regionale ai fini della conferma,
revoca o modifica dell'autorizzazione.

10. Nel  caso in  cui gli  alloggi di cui al comma 8 non siano di
proprietà comunale,  una convenzione  stipulata dal  Comune  con
l'ente proprietario determina le  modalità di utilizzazione e di
manutenzione,  la   durata  e   il   canone   di   locazione   da
corrispondere, calcolato ai sensi della presente legge.

ARTICOLO 18
(Variazioni nel nucleo familiare)

1. Successivamente  alla consegna  dell'alloggio, ogni variazione
del  nucleo   familiare  deve  essere  tempestivamente  segnalata
all'Ente Gestore il quale deve verificare che tale variazione non
sia volta a conseguire indebiti benefici.

2. Per  esigenze di  assistenza o  altri seri  motivi  familiari,
l'assegnatario,   su    autorizzazione    preventiva    dell'Ente
proprietario, ha  la facoltà  di ospitare  terze persone, per un
periodo non superiore a due anni, rinnovabile per altri due anni.
Se l'ospitalità si protrae oltre tali termini, l'assegnatario è
tenuto a  corrispondere all'Ente  gestore una  indennità pari al
25% del canone di locazione in essere.

3. Tale  ospitalità   temporanea non  comporta  inserimento  nel
nucleo familiare  ad alcun titolo e conseguentemente non ingenera
alcun diritto al subentro nell'assegnazione.

4.  In  caso  di  decesso  del  richiedente  o  dell'assegnatario
subentrano, rispettivamente  nella domanda o nell'assegnazione, i
componenti  del nucleo familiare alla data del decesso.

5. La  disposizione del quarto comma si applica anche nel caso di
abbandono  del  nucleo  familiare  da  parte  del  richiedente  o
dell'assegnatario, salva  la verifica  che  l'abbandono  non  sia
finalizzato  al   conseguimento  di  indebiti  benefici  e  ferma
l'applicazione del comma 7 per i casi ivi previsti.

6. Il  subentro avviene  secondo  l'ordine  di  cui  al  comma  2
dell'art. 5,  con eventuale cointestazione in caso di soggetti di
uguale grado.  Per  i  requisiti  temporali  di  convivenza,  con
riferimento alla  data  del  decesso,  si  applicano  i  seguenti
termini:

- 1 anno per i figli;
- 3  anni per  gli altri soggetti di cui l'art. 5, comma 2, fatta
  eccezione per i componenti la coppia.

7. In  caso di  separazione  dei  coniugi,  di  scioglimento  del
matrimonio o  di cessazione  degli effetti civili del medesimo, o
di separazione del convivente more uxorio, dimostrata nelle forme
di legge,  l'Ente  Gestore  provvede  all'eventuale  voltura  del
contratto di locazione uniformandosi alla decisione del giudice.

8.  Al  momento  della  voltura  del  contratto,  l'Ente  Gestore
verifica che  non sussistano  per  il  subentrante  e  gli  altri
componenti  del   nucleo  familiare   condizioni  ostative   alla
permanenza nell'alloggio.

9. Ogni abuso delle facoltà consentite agli assegnatari ai sensi
del presente articolo è sanzionato a norma degli artt. 34-35.

TITOLO II
NORME PER  LA MOBILITÀ  NEGLI ALLOGGI  DI EDILIZIA  RESIDENZIALE
PUBBLICA

ARTICOLO 19
(Programma di mobilità)

1.  Al   fine  della  eliminazione  delle  condizioni  di  sotto-
utilizzazione e    sovraffollamento  degli  alloggi  di  Edilizia
Residenziale Pubblica, nonché dei  disagi abitativi di carattere
sociale, i  Comuni predispongono  biennalmente  il  programma  di
mobilità dell'utenza  da effettuarsi  attraverso il cambio degli
alloggi assegnati,  mediante l'utilizzazione di quelli di risulta
e di  un'aliquota stabilita  dai   Comuni interessati  fino ad un
massimo del  25% di  quelli di  nuova costruzione.  Trascorsi tre
mesi, gli  alloggi non  utilizzati a  tal fine  saranno assegnati
sulla  base della graduatoria generale.

2. Per  la formazione del programma di mobilità gli Enti Gestori
verificano,  anche   sulla  base   dei  dati   dell'anagrafe  del
patrimonio di  Edilizia Residenziale Pubblica lo stato d'uso e di
affollamento degli alloggi cui si applica la presente legge,  con
conseguente individuazione  delle situazioni  di  sovra  e  sotto
affollamento secondo  classi di  gravità stabilite  in relazione
alla composizione  e alle  caratteristiche  socio-economiche  dei
nuclei familiari.  Gli Enti  Gestori possono  proporre  cambi  di
alloggio direttamente alla Commissione di cui  all'art. 21.

3. Per la individuazione delle situazioni di disagio abitativo di
carattere sociale  e per  la formazione  della graduatoria di cui
all'articolo 21,  i Comuni,  in ambito  circondariale se aderenti
alle convenzioni  di cui  all'art. 3,  comma 2,  o singolarmente,
pubblicheranno biennalmente  un bando  di concorso riservato agli
assegnatari di  E.R.P., secondo lo schema unico predisposto dalla
Giunta  regionale  con  propria  deliberazione  entro  centoventi
giorni dall'entrata  in vigore della presente legge, tenuto conto
in particolare:

a) della  idoneità dell'alloggio  occupato a  garantire  normali
   condizioni di  vita e  di   salute, per la presenza nel nucleo
   familiare di  componenti anziani,  o di  soggetti di  cui alla
   Tabella B,  punto a-4 e a-4bis, o di persone  comunque affette
   da gravi disturbi di natura motoria;
b) della  situazione di  sovra/sotto affollamento  rispetto  allo
   standard abitativo regionale;
c) della necessità di avvicinamento al luogo di lavoro o di cura
   e di assistenza;
d) dello  stato di conservazione individuando le spese necessarie
   per la  messa a  norma e  per  l'adeguamento  degli  standards
   igienico-sanitari  ed   eventualmente   stabilendo   con   una
   convenzione tra  assegnatario ed  ente proprietario l'anticipo
   delle spese  per tali  lavori e  la restituzione  delle  somme
   anticipate in conto canoni di locazione.

ARTICOLO 20
(Domande di mobilità)

1. Gli  assegnatari interessati al programma di mobilità possono
presentare domanda  per il  bando del  Comune di  residenza o  di
quello in cui prestano l'attività lavorativa, indicando, oltre i
motivi del cambio dell'alloggio, l'eventuale zona di preferenza.

2. Gli Enti Gestori forniranno, a richiesta della Commissione per
la mobilità  di cui   all'art.  21, le  notizie in loro possesso
circa la situazione abitativa dei richiedenti e circa lo stato di
conservazione   e   il   tipo   di   impianti   igienico-sanitari
dell'alloggio.

ARTICOLO 21
(Commissione per la mobilità)

1. Presso  ogni Comune  è  costituita  una  Commissione  per  la
mobilità presieduta dal Sindaco, o suo delegato, e composta:

- da  3 rappresentanti  del Comune  di cui  uno in rappresentanza
  delle minoranze;
- da 1 rappresentante dell'ATER;
- da  3 rappresentanti  designati dalle  organizzazioni sindacali
  dell'utenza.

2. La  Commissione forma la graduatoria degli aspiranti al cambio
di alloggio  sulla base  delle domande,  nonché  la  graduatoria
degli assegnatari  che detengono  alloggi sottoutilizzati,  anche
sulla  base  delle  segnalazioni  degli  Enti  Gestori  ai  sensi
dell'art. 19.

3.  La   Commissione  approva   il  regolamento  per  il  proprio
funzionamento.

4. Gli oneri per il funzionamento della Commissione sono a carico
del Comune.

ARTICOLO 22
(Gestione della mobilità)

1. La  gestione della  mobilità di  cui al  presente  titolo  è
affidata al  Comune, il  quale  assume  indirizzi  da  verificare
periodicamente, conformi ai seguenti criteri di massima:

a) dovrà  essere favorita  la scelta  della  zona,  località  o
   quartiere   di    residenza   da    parte   dell'assegnatario,
   garantendosi comunque  il mantenimento  di adeguate condizioni
   abitative;
b) dovrà essere data priorità alle domande di cambio fondate su
   gravi motivi  di salute;  sarà altresì concessa priorità di
   cambi di  alloggi degli  anziani disposti  a liberare  alloggi
   grandi per trasferirsi in quelli minimi;
c) non   potrà  essere  concesso  il  cambio  di  alloggio  agli
   assegnatari che  abbiano  perduto  i  requisiti  di  cui  alla
   Tabella A,  fatta eccezione  per quello  di cui alla lett. f),
   né  a   coloro  che   permangano  inadempienti   alle   norme
   contrattuali.

2. In  caso di  rifiuto da parte dell'assegnatario di trasferirsi
in altro alloggio idoneo, a seguito di provvedimento di mobilità
adottato nei  modi previsti dal presente titolo, gli Enti Gestori
delibereranno la  revoca dell'eventuale  riduzione  del    canone
goduta  dall'assegnatario,   e  l'applicazione   della   sanzione
pecuniaria di cui all'art. 37, comma 3.

3.  È  comunque  nei  poteri  del  Sindaco,  in  caso  di  grave
sottoutilizzazione, con  riferimento  alla  situazione  abitativa
esistente   nel    Comune,   fare   eseguire   coattivamente   il
provvedimento  di   mobilità,  ovvero   di  dichiarare  decaduto
l'assegnatario inottemperante.  La norma di cui al presente comma
non si  applica ai  nuclei  familiari  al  cui  interno  figurino
anziani ultrasessantacinquenni,  soggetti di  cui alla  Tabella B
punti a-4 e a-4bis e minori di 14 anni.

4.  Sono   in  ogni   caso  eseguibili,  anche  coattivamente,  i
provvedimenti di mobilità resi necessari a seguito di interventi
di ristrutturazione o recupero.

TITOLO III
DETERMINAZIONE DEL CANONE DI LOCAZIONE DEGLI ALLOGGI

ARTICOLO 23
(Utilizzazione del canone di locazione)

1. Il  canone di  locazione degli  alloggi indicati all'art. 2 è
diretto a  compensare i   costi  di amministrazione, di gestione,
compresi gli  oneri fiscali e di manutenzione degli Enti Gestori,
nonché a consentire i versamenti:

a) al  fondo sociale  regionale di  cui all'art.  29 delle  quote
   previste dal  comma 3  dell'art. 29  medesimo e  dal  comma  2
   dell'art. 39;
b) al  fondo sociale  per l'edilizia residenziale pubblica di cui
   all'art. 13  della Legge  5 Agosto  1978 n.  457, dello  0,50%
   annuo del valore catastale del patrimonio gestito, esclusi gli
   alloggi non ricompresi nella gestione speciale di cui all'art.
   10 del DPR 30 Dicembre 1972, n. 1036 e quelli a canone sociale
   di   cui al  successivo art. 25, al netto delle rate dei mutui
   accesi per  la   realizzazione e risanamento degli alloggi per
   l'edilizia residenziale pubblica.

2.  Eventuali   residui  di   gettito  da  canoni  rispetto  alle
destinazioni di  cui al comma  1 sono destinate alle finalità di
cui all'art.  25 della  L. 8.8.1977  n. 513.  A tal fine gli Enti
Gestori   proporranno    alla   Regione,    entro    60    giorni
dall'approvazione  dei     Bilanci   Consuntivi,   programmi   di
reinvestimento.

3. Gli assegnatari sono inoltre tenuti a rimborsare integralmente
all'Ente Gestore  le spese  dirette e  indirette sostenute  per i
servizi ad  essi prestati,  nella  misura  fissata  dall'Ente  in
relazione  al   costo  dei   medesimi  e   secondo   criteri   di
ripartizione correlati  alla superficie degli alloggi o al numero
di vani convenzionali, ciascuno di mq. 14.

ARTICOLO 24
(Elementi per la determinazione del canone)

1. Al fine di tutelare i nuclei familiari socialmente più deboli
i  canoni  di  locazione  sono  determinati  facendo  particolare
riferimento alla situazione economica ed ai  requisiti soggettivi
dei componenti  i nuclei  familiari stessi  e tenendo conto delle
caratteristiche oggettive dell'alloggio.

2. A  tal fine  sono individuati  i seguenti tipi di canoni per i
soggetti di cui ai successivi artt. 25, 26 e 27:

   1) Canone sociale;
   2) Canone protetto;
   3) Canone massimo.

3. Eventuali  indennità diverse  dal  canone  di  locazione  non
possono comunque  essere inferiori all'importo calcolato ai sensi
dei commi 2, 3 e 4 dell'art. 25.

ARTICOLO 25
(Canone sociale. Determinazione)

1. I  nuclei familiari  con reddito  imponibile  complessivo  non
superiore all'importo  di due  pensioni minime  INPS e  derivante
esclusivamente da  lavoro dipendente,  pensione e/o  percepito ai
seguenti titoli:  trattamento  di  cassintegrati,  indennità  di
mobilità, indennità  di disoccupazione, sussidi assistenziali e
assegno del  coniuge  separato  o  divorziato,  corrispondono  un
canone sociale  pari al  7% del  reddito suddetto,  calcolato con
applicazione   delle sole riduzioni per carico di famiglia di cui
all'allegata Tabella A lett. f).

2. Il  canone di  cui al  primo comma  non può  essere superiore
all'importo risultante dal prodotto del costo convenzionale a mq.
moltiplicato per  la superficie  dell'alloggio calcolata ai sensi
dell'art. 13 della L. 27 luglio 1978, n. 392.

3. Il  costo  convenzionale  di  cui  al  comma  2  è  calcolato
moltiplicando l'importo  di L.  5.000 per  i coefficienti  di cui
agli artt.  17, 18,  19  e  21  della  L.  392/78  anzidetta.  Il
coefficiente di  degrado di  cui al  comma 4  dell'art. 18  della
legge 392/78  è determinato  nello 0,60  anzichè nello 0,90 per
edifici ultimati anteriormente al 1956.  A tal fine:

a) i  Comuni con  popolazione inferiore  a  5.000  abitanti  sono
   assimilati a  quelli di   cui alla lett. f) dell'art. 17 della
   legge 392/78;
b) gli  Enti Gestori,  con riferimento  alle condizioni oggettive
   degli alloggi,  applicando agli  stessi i  coefficienti di cui
   all'art.  21   della  L.   392/78.  Agli  alloggi  non  dotati
   dell'impianto  di   riscaldamento  non  può  comunque  essere
   applicato un  coefficiente superiore  a  quello  di  cui  alla
   lettera b) primo comma dello stesso articolo 21.
   L'attribuzione agli  alloggi dei coefficienti anzidetti potrà
   essere successivamente  variata,  a  seguito  di  richiesta  e
   conseguente confronto  con i rappresentanti sindacali delegati
   dalla maggioranza degli assegnatari dell'edificio interessato.

Il costo convenzionale è soggetto a verifica dopo due anni dalla
data di entrata in vigore della presente legge, previa intesa con
le organizzazioni  sindacali degli assegnatari. Su proposta della
Giunta, il  Consiglio regionale  provvede in  via  amministrativa
alle eventuali modifiche.

4. Il  canone definito   a  norma dei  precedenti commi  2 e 3 è
aggiornato  ogni  anno  nella  misura  stabilita  dal  CER  o  in
mancanza,  nella   misura  del  75%  della  variazione  accertata
dall'ISTAT dell'indice  del prezzo  al consumo per le famiglie di
operai   e    impiegati,   verificatasi   nell'anno   precedente.
L'aggiornamento è  applicato dagli  Enti Gestori a decorrere dal
mese  di  agosto,  in  modo  automatico  e  senza  necessità  di
preventivo avviso.

5. Il  canone sociale  di  cui  al  presente  articolo  non  può
comunque essere  inferiore a  L. 30.000.  Detto importo minimo è
aggiornato nella misura prevista dall'art. 5, comma 7.

ARTICOLO 26
(Canone protetto. Determinazione)

1.   I   nuclei   familiari   con   reddito   annuo   complessivo
convenzionale, calcolato  nei modi  di cui  alla lett.  f)  della
Tabella A,  non  superiore al limite di assegnazione di  cui alla
stessa lett.  f), corrispondono un canone pari al 12% del reddito
complessivo convenzionale.

2.   I   nuclei   familiari   con   reddito   annuo   complessivo
convenzionale, calcolato  nei modi  di cui   alla  lett. f) della
Tabella A,  non superiore  al limite  di cui al precedente comma,
aumentato del  75%, corrispondono  un  canone  pari  al  14%  del
reddito complessivo convenzionale.

3. Il  canone  di  cui  al  presente  articolo  non  può  essere
superiore all'importo   calcolato ai sensi dei commi 2, 3 e 4 del
precedente art. 25.

4. Il  canone protetto  di cui  al  presente  articolo  non  può
comunque essere inferiore a lire 100.000. Detto importo minimo è
aggiornato nella misura prevista dall'art. 5, comma 7.

ARTICOLO 27
(Canone massimo. Determinazione)

1.   I   nuclei   familiari   con   reddito   annuo   complessivo
convenzionale, calcolato  nei modi  di cui  alla lett.  f)  della
Tabella A,  superiore al  limite di  cui al comma 2 dell'art. 26,
corrispondono un  canone pari  al  16%  del  reddito  complessivo
convenzionale.

2. Il  canone  di  cui  al  presente  articolo  non  può  essere
superiore al  doppio dell'importo calcolato ai sensi dei commi 2,
3 e 4 dell'art. 25.

3. Il  canone massimo non può comunque essere inferiore a quello
calcolato ai sensi dei commi 2, 3 e 4 dell'art. 25.

ARTICOLO 28
(Accertamento periodico del reddito)

1. La situazione reddituale degli assegnatari è aggiornata tutti
gli anni  dispari relativamente  ai redditi  conseguiti nell'anno
precedente.

2. A  seguito dell'accertamento  si provvede,  ove del caso, alla
variazione del  canone, con  decorrenza dal  1 gennaio  dell'anno
successivo a quello in cui l'accertamento ha avuto luogo.

3.  Qualora   l'assegnatario  non   produca  immotivatamente   la
documentazione  richiesta   o  dichiari  un  reddito  palesemente
inattendibile, si  applica, con  effetto   dalla data  di cui  al
comma  precedente,   un  canone  convenzionale  sanzionatorio  di
importo pari a quello massimo applicato ai sensi dell'art. 27; è
altresì applicata  la procedura  di cui  all'art. 33, nonché la
sanzione pecuniaria di cui all'art. 37.

4.  Nel  caso  in  cui,  per  gravi  e  giustificati  motivi,  la
documentazione richiesta  sia  presentata  oltre  i  termini,  il
canone è  ricalcolato, ove  del caso,  con effetto dalla data di
cui  al   secondo  comma,   secondo   la   effettiva   condizione
dell'assegnatario.

5. Anche  al di  fuori degli  accertamenti periodici  di  cui  al
presente articolo,  l 'assegnatario  che abbia  subito  nell'anno
precedente  una   diminuzione  di   reddito,  può   chiedere  la
corrispondente  riduzione  di  canone.  L'Ente  Gestore,  qualora
ricorrano  le   condizioni  per   l'accoglimento  della  domanda,
provvede a  variare la  collocazione ed adeguare conseguentemente
il canone,  con decorrenza  dal II mese successivo a quello della
richiesta.

ARTICOLO 29
(Fondo sociale regionale ERP)

1. È  istituito presso  la Regione  Toscana  un  fondo  sociale,
destinato ad  integrare   il  canone  di  locazione  in  alloggio
privato a  favore di  coloro  che  pur  avendo  i  requisiti  per
l'accesso ad  un alloggio  di edilizia  residenziale pubblica  ed
essendo   nelle apposite  graduatorie, non hanno potuto accedervi
per carenza di alloggi.

2. Il fondo sociale è alimentato da:

a) contributi  regionali, determinati  annualmente con  legge  di
   bilancio;
b) quota  annuale delle  entrate dai  canoni di  locazione  nella
   misura dell'1%;
c) contributi dei Comuni.

3. Il  Fondo sociale  si attiva in via straordinaria su richiesta
dei Comuni  singoli o  convenzionati in  ambito circondariale,  i
quali  debbono   impegnarsi  a  contribuire  per  una  quota  non
inferiore ad  un terzo  dello stanziamento  del  fondo  attivato,
secondo modalità disposte in ambito di accordi di programma.

4. Annualmente la Giunta regionale informa il Consiglio regionale
sulla gestione del Fondo sociale.

5. Nei  piani regionali  di localizzazione  e  di  riparto  degli
investimenti per  la  casa  sono  particolarmente  considerati  i
Comuni  che,  a  norma  delle  disposizioni  vigenti,  dispongono
agevolazioni nel  prelievo di  ICI a  favore  di  proprietari  di
alloggi che  stipulano contratti  di locazione ad equo canone con
soggetti che,  pur presenti  nelle graduatorie per l'assegnazione
degli alloggi  di edilizia  residenziale pubblica,  non risultano
assegnatari esclusivamente per mancanza degli alloggi medesimi.

ARTICOLO 30
(Morosità di pagamento del canone)

1. La  morosità superiore a due mesi nel pagamento del canone di
locazione e  delle quote  accessorie  per  servizi  è  causa  di
risoluzione   del    contratto,   con    conseguente    decadenza
dall'assegnazione.  I   componenti  del   nucleo  familiare  sono
obbligati in  solido con  l'assegnatario ai fini di quanto dovuto
all'Ente Gestore per la conduzione dell'alloggio assegnato.

2. La  morosità può essere tuttavia sanata, per non più di una
volta nel  corso di  un anno,  qualora il  pagamento della  somma
dovuta avvenga nel termine perentorio di 60 giorni dalla messa in
mora.

3. La  morosità del  pagamento del  canone di locazione comporta
l'applicazione di   una  penale del  15% sulle  somme dovute dopo
venti giorni  dalla scadenza  del    termine  prescritto  per  il
pagamento. Sul  ritardato pagamento  del canone  ed accessori  si
applica inoltre l'interesse annuo nella misura legale.

4. Non  è causa  di  risoluzione  del  contratto,  né  comporta
l'applicazione del  precedente terzo comma, la morosità dovuta a
stato di  disoccupazione,  o  a  grave  malattia  di  alcuno  dei
componenti  il   nucleo  familiare,  qualora  ne  siano  derivate
l'impossibilità o  la grande  difficoltà,  accertate  dall'Ente
Gestore, di  effettuare  il  regolare  pagamento  del  canone  di
locazione. In  tal caso  l'Ente Gestore  opererà per il recupero
dei crediti  anche sollecitando  l'intervento degli enti preposti
alla pubblica assistenza.

TITOLO IV
DISCIPLINA DELLE AUTOGESTIONI E DEI CONDOMINI

ARTICOLO 31
(Autogestione  dei   servizi,  degli   spazi   comuni   e   delle
manutenzioni)

1. Gli  Enti Gestori devono favorire e promuovere l'autogestione,
da parte dell'utenza, dei servizi accessori, dagli spazi comuni e
delle manutenzioni  dei fabbricati,  tenuto  conto  dei  seguenti
indirizzi:

a) fino   al   momento   dell'effettivo    funzionamento    delle
   autogestioni gli  assegnatari sono  tenuti a  rimborsare  agli
   Enti Gestori i costi diretti ed indiretti dei servizi erogati;
b) per   la  manutenzione    ordinaria      sarà    accreditata,
   quadrimestralmente, all'autogestione,  una  somma  pari  a  L.
   2.000 mensili  per vano  convenzionale,  aggiornabile  con  la
   variazione ISTAT applicata ai canoni di locazione;
c) il  funzionamento  delle    autogestioni    è    disciplinato
   conformemente al  regolamento  tipo  approvato  dal  Consiglio
   regionale, entro  centoventi  giorni  dall'entrata  in  vigore
   della presente  legge, su  proposta della  Giunta, sentiti gli
   organismi rappresentativi  degli utenti  e  gli  organismi  di
   autogestione, ove costituiti.

2. Per  gli utenti  il rispetto  delle deliberazioni regolarmente
assunte dagli  organi dell'autogestione  ed  il  pagamento  delle
relative quote assume la veste di obbligo contrattuale.

ARTICOLO 32
(Alloggi in amministrazione condominiale)

1. Nei  fabbricati in  tutto o  in  parte  ceduti  in  proprietà
l'amministrazione  è  tenuta  in  forma  condominiale.  Fino  al
momento  della   costituzione  del   condominio  l'Ente   Gestore
continuerà a  svolgere le funzioni di amministrazione ordinaria.
In tale  fase gli  assegnatari in  proprietà hanno  l'obbligo di
corrispondere all'Ente  Gestore le  quote per  spese generali, di
amministrazione e  manutenzione. In  ogni caso  restano a  carico
degli   acquirenti    le   quote   afferenti   al   servizio   di
rendicontazione e  di esazione  delle rate  di riscatto,  la  cui
misura è  autorizzata  annualmente  dalla  Giunta  regionale  su
proposta dell'Ente Gestore.

2. Le norme di cui al comma precedente si applicano altresì agli
assegnatari  con   patto  di   futura  vendita  o  con  contratto
preliminare.

3. Gli assegnatari in locazione di alloggi compresi negli stabili
a  regime  condominiale  hanno  il  diritto  di  voto,  in  luogo
dell'Ente Gestore,  per le  delibere relative  alle spese ed alle
modalità di  gestione dei  servizi a  rimborso ivi  compreso  il
riscaldamento. Le  spese relative  a tali  servizi  sono  versate
direttamente all'amministrazione  del condominio,  cui compete di
agire anche  in giudizio  per il  recupero  nei  confronti  degli
assegnatari inadempienti o morosi.

TITOLO V
ANNULLAMENTO, DECADENZA E RISOLUZIONE DEL CONTRATTO

ARTICOLO 33
(Annullamento dell'assegnazione)

1.  L'annullamento   dell'assegnazione  viene   disposto  con  un
provvedimento del  Sindaco del Comune territorialmente competente
nel caso di:

a) assegnazione  avvenuta in  contrasto con  le norme  vigenti al
   momento dell'assegnazione medesima;
b) assegnazione ottenuta sulla base di dichiarazioni mendaci o di
   documentazioni risultate false.

2.  In  presenza  di  tali  condizioni,  comunque  accertate,  il
Sindaco,   contestualmente   alla   comunicazione   con   lettera
raccomandata all'assegnatario  delle risultanze  conseguenti agli
accertamenti compiuti,  assegna al medesimo un termine massimo di
quindici giorni  per la  presentazione di  deduzioni scritte e di
documenti, dandone  contemporanea  notizia  all'ente  Gestore.  I
termini suddetti  sono  raddoppiati  per  i  lavoratori  emigrati
all'estero nel  caso in  cui si tratti di accertamenti effettuati
prima della consegna dell'alloggio.

3.  Il   Sindaco  pronuncia  l'annullamento  dell'assegnazione  o
dichiara  che   non  sussistono  motivi  di  procedere,  entro  i
successivi   trenta    giorni,   sentita   la   Commissione   per
l'assegnazione.  Il   provvedimento  del   Sindaco  ha  carattere
definitivo  e   viene   trasmesso   alla   Commissione   per   la
cancellazione dalla graduatoria dell'interessato.

4. L'annullamento  dell'assegnazione nel  corso del  rapporto  di
locazione comporta  la risoluzione  del  diritto  del  contratto.
L'ordinanza del  Sindaco -  che deve  contenere il termine per il
rilascio non superiore ai sei mesi - costituisce titolo esecutivo
nei confronti  dell'assegnatario o di chiunque occupi l'alloggio,
e non è soggetta a graduazioni o proroghe.

ARTICOLO 34
(Occupazioni e cessioni illegali degli alloggi)

1. Il  Sindaco del Comune territorialmente competente dispone con
proprio atto  il rilascio  degli alloggi  occupati senza titolo o
illegalmente ceduti ad altri dagli assegnatari.

2. A  tal fine,  diffida preventivamente con lettera raccomandata
l'occupante senza titolo a rilasciare l'alloggio e gli assegna il
termine massimo  di  quindici  giorni  per  la  presentazione  di
deduzioni scritte e di documenti.

3. L'atto  del Sindaco,  che deve  contenere il  termine  per  il
rilascio, non eccedente 30 giorni, costituisce titolo esecutivo e
non è soggetto a graduazioni o proroghe.

ARTICOLO 35
(Decadenza dall'assegnazione)

1. La  decadenza dall'assegnazione  viene dichiarata  dal Sindaco
del Comune territorialmente competente qualora l'assegnatario:

a) abbia ceduto, in tutto o in parte, l'alloggio assegnatogli;
b) non  abiti stabilmente  nell'alloggio assegnato  o ne  muti la
   destinazione d'uso;
c) abbia adibito l'alloggio ad attività illecite;
d) abbia  perduto i  requisiti prescritti  per l'assegnazione, ai
   sensi delle  lettere a),  b), c), d), e), g), h) della Tabella
   A, salvo  quanto indicato  all'articolo 36  per  il  requisito
   reddituale;
e) abbia  rinunciato all'alloggio  assegnato senza che sussistano
   gravi e giustificati motivi;
f) non  abbia occupato  stabilmente l'alloggio assegnato, entro i
   termini di cui all'art. 15, nono comma.

2. Per  l'accertamento di tali condizioni l'Ente Gestore verifica
obbligatoriamente,  almeno   biennalmente,  la   posizione  degli
assegnatari.

3. Per la dichiarazione di decadenza si applicano le disposizioni
stabilite per l'annullamento dell'assegnazione.

4. Nei  casi previsti dal presente articolo, una volta emanato il
provvedimento di  decadenza, la  Commissione di  cui  all'art.  8
provvede a cancellare dalla graduatoria l'assegnatario.

5. La  decadenza dall'assegnazione  comporta  la  risoluzione  di
diritto del  contratto ed il rilascio immediato dell'alloggio; il
Sindaco può  tuttavia concedere  un termine, non eccedente i sei
mesi,  per   il  rilascio   dell'alloggio,  ove   ne  ravvisi  la
necessità.  Il  provvedimento  del  Sindaco  costituisce  titolo
esecutivo.

ARTICOLO 36
(Superamento del limite di reddito)

1. Il Sindaco del Comune territorialmente competente, valutata la
condizione soggettiva del nucleo familiare, nonché la situazione
abitativa  presente   sul  territorio,  previo  confronto  con  i
rappresentanti delle  organizzazioni sindacali  degli assegnatari
più rappresentative  a livello  regionale, potrà pronunciare la
decadenza e  procedere per  il rilascio  dell'alloggio qualora il
reddito  complessivo   convenzionale  del  nucleo  familiare  sia
superiore, per due anni consecutivi, a quello di cui alla lettera
f) della  Tabella A,  aumentato del  75%. Per  il procedimento di
decadenza si applica l'art. 33.

ARTICOLO 37
(Sanzioni amministrative)

1. L'assegnatario  che non  presenti all'Ente Gestore nei termini
stabiliti, e  comunque non  oltre 30  giorni, senza  giustificato
motivo, la documentazione fiscale ed anagrafica richiesta per gli
accertamenti previsti dagli artt. 28 e 35, è assoggettato ad una
sanzione pecuniaria da L. 500.000 a L. 2.000.000.

2. La  sanzione pecuniaria  di  cui  all'art.  16,  comma  2,  è
stabilita in  un minimo  di L.  300.000 fino  ad un massimo di L.
1.800.000.

3. La  sanzione pecuniaria  di  cui  all'art.  22,  comma  2,  è
stabilita in  un minimo  di L.  500.000 fino  ad un massimo di L.
3.000.000.

4. Per  l'applicazione della  sanzione di  cui al  comma 1  e  di
quelle di  cui agli  artt. 16  e 22  si osservano le disposizioni
della Legge  24 novembre  1981, n.  689 e della LR 12.11.1993, n.
85. .

ARTICOLO 38
(Relazione della Giunta regionale)

Ogni due  anni la  Giunta presenta  al  Consiglio  regionale  una
relazione generale  che consenta  di valutare  tutti gli  effetti
della presente  legge ai  fini di  ogni necessaria  modificazione
della legge stessa.

ARTICOLO 39
(Norma finanziaria)

1. Agli  oneri di  spesa derivanti  dall'art. 8,  si fa fronte, a
decorrere dal 1996, con legge di bilancio utilizzando i fondi che
saranno stanziati sul capitolo corrispondente al capitolo 720 del
bilancio 1995.

2. Agli  oneri di  spesa derivanti  dall'art. 29,  secondo comma,
lett. b), si fa fronte con la quota parte delle entrate da canoni
che  gli   Enti  Pubblici,  proprietari  di  patrimonio  edilizio
pubblico, dovranno  versare al  "Fondo sociale  regionale"  nella
misura e  con le  modalità che  saranno stabilite  dal Consiglio
Regionale.

3. A  decorrere dall'anno 1996 la legge di bilancio o le leggi di
variazione di  bilancio dispongono  l'iscrizione delle  entrate e
delle spese di cui al comma 2.

ARTICOLO 40
(Disposizioni transitorie  e finali  -  Abrogazione  della  LR  4
maggio 1989, n. 25)

1. In  sede  di  prima  applicazione  della  presente  legge,  la
collocazione  degli   assegnatari  nella  fascia  di  reddito  di
appartenenza, ai  fini dell'applicazione  del relativo  canone di
locazione, decorre dal 27.04.1996.

2.  Le   Commissioni  provinciali   per   la   formazione   delle
graduatorie, nominate  ai sensi  della LR  4 maggio  1989, n. 25,
rimangono  in  carica  fino  all'approvazione  delle  graduatorie
definitive dei  bandi di  concorso in  fase di  espletamento alla
data di  entrata in  vigore della  presente legge,  comunque  non
oltre il  31 dicembre  1996. Le nuove Commissioni provinciali, le
Commissioni circondariali,  per i circondari già costituiti alla
data di entrata in vigore della presente legge, sono nominate, in
sede di  prima applicazione,  entro la  stessa data ed entrano in
carica dal  1 gennaio  1997. La Commissione metropolitana, quando
costituita   la    città   metropolitana,   e   le   Commissioni
circondariali, per  i  circondari  istituiti  dopo  l'entrata  in
vigore della  presente legge, sono nominate entro sessanta giorni
dalla loro costituzione.

3. Fino  all'approvazione delle  graduatorie definitive, relative
ai nuovi bandi generali, gli alloggi vengono assegnati sulla base
delle graduatorie vigenti.

4. I  contratti di  locazione  sono  stipulati  conformemente  al
contratto di  locazione tipo  vigente all'entrata in vigore della
presente legge,  fino alla  sua sostituzione  o modifica ai sensi
dell'art. 16, comma 1.

5.  Il   Regolamento  tipo   per  l'autogestione,  approvato  dal
Consiglio regionale  ai sensi  dell'art. 34, lett. e), della LR 4
maggio 1989,  n. 25, resta in vigore fino alla sua sostituzione o
modifica a  seguito di quanto disposto dall'art. 31, primo comma,
lett. c).

6. La  LR 4  maggio 1989,  n. 25,  e successive  modificazioni è
abrogata.

7. È fatta salva la regolarizzazione dei rapporti locativi degli
alloggi  di   ERP,  occupati   senza  titolo,   ai  sensi   delle
disposizioni contenute  nell'art. 43,  commi 3  e 4 della legge 4
maggio 1989, n. 25 e successive modificazioni.

La presente  legge è  pubblicata sul  Bollettino  Ufficiale.  È
fatto obbligo  a chiunque  spetti di osservarla e farla osservare
come legge della Regione Toscana.

Firenze, 20 dicembre 1996

CHITI

La presente  legge è  stata approvata dal Consiglio regionale il
27-11-1996 e deve considerarsi vistata per decorrenza dei termini
a norma dell'art. 127 della Costituzione.

ALLEGATO

TABELLA A (art. 5, comma 1)
REQUISITI  PER   LA  PARTECIPAZIONE  AL  BANDO  DI  CONCORSO  PER
L'ASSEGNAZIONE DI ALLOGGI DI EDILIZIA RESIDENZIALE PUBBLICA:

a) cittadinanza  italiana o  di  uno  Stato  aderente  all'Unione
   europea. Il  cittadino di  altri  Stati  è  ammesso  se  tale
   diritto è  riconosciuto, in  condizioni  di  reciprocità  da
   convenzioni o  trattati internazionali  e se è iscritto nelle
   apposite  liste   degli  uffici  provinciali  del  lavoro.  Il
   requisito della  reciprocità non è richiesto se il cittadino
   di altri  Stati svolge  o abbia svolto nell'anno precedente la
   data di scadenza del bando di concorso attività lavorativa in
   conformità alla normativa vigente;

b) residenza  anagrafica o  attività lavorativa nel Comune o nei
   Comuni cui  si riferisce  il bando  di concorso,  salvo che si
   tratti di  lavoratori destinati  a prestare  servizio in nuovi
   insediamenti  produttivi,   compresi  in  tale  ambito,  o  di
   lavoratori emigrati  all'estero, per  i quali  è  ammessa  la
   partecipazione per un solo ambito territoriale;

c) non  titolarità di  diritti di  proprietà, usufrutto, uso ed
   abitazione su  alloggio  adeguato  alle  esigenze  del  nucleo
   familiare, nell'ambito  territoriale a  cui  si  riferisce  il
   bando di  concorso; si  intende  adeguato  l'alloggio  la  cui
   superficie utile  abitabile  intesa  quale  la  superficie  di
   pavimento misurata  al netto  dei muri perimetrali e di quelli
   interni, delle soglie di passaggio da un vano all'altro, degli
   sguinci di  porte e  finestre sia non inferiore a 30 mq. per 1
   persona, non inferiore a 45 mq. per 2 persone, non inferiore a
   55 mq.  per 3  persone, non  inferiore a 65 mq. per 4 persone,
   non inferiore  a 75  mq. per 5 persone, non inferiore a 95 mq.
   per 6 persone ed oltre;

d) non  titolarità di  diritti di  cui al precedente punto c) su
   uno  o  più  alloggi,  anche  sfitti,  ubicati  in  qualsiasi
   località,  la  cui  quota  di  valore  locativo  complessivo,
   determinato ai sensi della legge 27-7-1978, n. 392, sia almeno
   pari al  valore locativo  di alloggio  adeguato con condizioni
   abitative medie  nell'ambito territoriale  cui si riferisce il
   bando di  concorso. Il  valore locativo  medio è  determinato
   secondo le  modalità stabilite  dalla  citata  Legge  392-78,
   applicando i seguenti parametri:

   1. superficie    corrispondente    allo    standard  abitativo
      regionale,   per    tale   intendendosi    la    superficie
      convenzionale complessiva, ossia la superficie utile, così
      come definita alla precedente lettera c), aumentata del 20%
      degli spazi  accessori e  di servizio,  come  dal  seguente
      elenco:

      - Sup. 30     mq. +   6 mq. = 36  per 1 persona
      - Sup. 45     mq. +   9 mq.=  54              per 2 persone
      - Sup. 55     mq. +  11 mq.=  66              per 3 persone
      - Sup. 65     mq. +  13 mq.=  78              per 4 persone
      - Sup. 75     mq. +  15 mq. =  90 per 5 persone
      - Sup. 95     mq. +  19 mq.= 114              per 6 persone

   2. tipologia   corrispondente  alla  categoria  catastale  A-3
      parametro 1,05;

   3. classe    demografica  del  Comune  di  destinazione  della
      domanda di  assegnazione del concorrente. Qualora si tratti
      di Comune  con popolazione  inferiore a  5.000 abitanti  si
      applica il  coefficiente 0,60  corrispondente  alla  classe
      demografica fino a 10.000 abitanti;

   4. coefficiente    del  livello  di  piano  corrispondente  al
      parametro 1,00;

   5. coefficiente di zona edificata-periferica corrispondente al
      parametro 1,00 per tutti i Comuni;

   6. coefficiente di vetusta corrispondente al parametro 0,85;

   7. coefficiente     di    conservazione      e    manutenzione
      corrispondente al parametro 1,00;

e) assenza  di precedenti  assegnazioni<+> in  proprietà  o  con
   patto di  futura vendita di alloggio realizzato con contributi
   pubblici, in  qualunque forma  concessi, dallo Stato o da Enti
   Pubblici, con  esclusione dei casi in cui l'alloggio sia stato
   espropriato, sia  inutilizzabile o  perito senza  dar luogo  a
   risarcimento del danno;

f) reddito annuo complessivo del nucleo familiare non superiore a
   quello massimo  stabilito  dal  Consiglio  regionale.  Per  il
   reddito annuo  complessivo del  nucleo familiare si intende la
   somma dei redditi fiscalmente imponibili di tutti i componenti
   del nucleo  stesso, quali risultano dalle ultime dichiarazioni
   dei redditi di tutti i componenti medesimi.

   Il reddito  stesso è  da computarsi  con le  modalità di cui
   all'art. 21  della legge  n. 457-78, come sostituito dell'art.
   2, comma  14, del  DL n. 9-82 convertito, con modifiche, dalla
   legge 94-62.  Qualora il  nucleo familiare  abbia un numero di
   componenti superiore  a due,  il reddito complessivo annuo del
   nucleo medesimo  è ridotto  di  un  milione  per  ogni  altro
   componente oltre  i due,  sino ad  un massimo di 6 milioni; la
   presente disposizione  non si  applica ai  figli a  carico, in
   quanto, per  questi, analoga  riduzione è già prevista dalla
   norma richiamata senza limiti numerici.

   Nel caso di nuclei familiari non ancora formatisi alla data di
   pubblicazione  del   bando  di   concorso  il   reddito  annuo
   complessivo è  costituito dalla somma dei redditi imponibili,
   come sopra  calcolati, dei soggetti che andranno a comporre il
   nucleo stesso.

g) non  aver ceduto  in tutto o in parte, fuori dei casi previsti
   dalla legge,  l'alloggio eventualmente assegnato in precedenza
   in  locazione   semplice,  cessione   accertata  mediante   la
   conclusione del procedimento di revoca;

h) non  occupare un  alloggio di  Edilizia Residenziale  Pubblica
   senza le autorizzazioni previste dalle disposizioni in vigore.

TABELLA B (art.9, comma 2)
PUNTEGGI DI SELEZIONE DELLE DOMANDE

Le condizioni per l'attribuzione dei punteggi sono le seguenti:

a) condizioni soggettive;

a-1. reddito  pro-capite del  nucleo familiare determinato con le
     modalità di  cui al  comma 1  lett. f)  della Tabella A non
     superiore  all'importo  annuo  di  un  assegno  sociale  per
     persona: punti 2;
     non superiore  all'importo annuo di una pensione minima INPS
     per persona: punti 1;

a-2. richiedente  che abbia  superato il  65.mo anno di età alla
     data di  pubblicazione del bando, anche per eventuali minori
     a carico,  o maggiorenni di cui al successivo punto a.4. del
     presente articolo: punti 1;

a-3. famiglia  con anzianità  di formazione  non superiore a due
     anni dalla data di pubblicazione del bando e famiglia la cui
     costituzione è prevista entro il termine massimo di un anno
     dalla stessa  data salvo revoca dall'assegnazione qualora la
     costituzione non avvenga entro il termine suddetto: punti 1.
     Il punteggio  è attribuibile  a condizioni  che nessuno dei
     due componenti  la coppia  abbia superato  il 35.mo  anno di
     età e  soltanto quando  la  famiglia  richiedente  viva  in
     coabitazione, occupi  locali a  titolo precario, o comunque,
     dimostri di  non disporre  di alcuna  sistemazione abitativa
     adeguata;

a-4. presenza  nel nucleo  familiare,  di  soggetti  che  abbiano
     computo il  18.mo anno di età o che non abbiano superato il
     65.mo anno  di età  alla data  di pubblicazione  del bando,
     affetti da  menomazione di  qualsiasi genere  che comportino
     una  diminuzione   permanente  della  capacità  lavorativa,
     certificata dalle autorità competenti:

     - superiore a 2-3: punti 1;
     - pari al 100%: punti 2;

     nel caso  che nel nucleo familiare siano presenti due o più
     soggetti di cui al presente punto, si attribuiscono comunque
     punti 2;

a-4bis) presenza  nel  nucleo  familiare,  di  soggetti  che  non
     abbiano computo  il 18.mo  anno di  età  al  momento  della
     pubblicazione del  bando e  siano riconosciuti  invalidi  ai
     sensi dell'art.  2 comma  2, della legge 30-3-1971, n. 118 o
     che abbiano  superato il  65.mo anno  di età  alla data  di
     pubblicazione del  bando, e  siano riconosciuti  invalidi ai
     sensi del decreto legislativo 23-11-1988, n. 509: punti 2;

a-5. nuclei  familiari che  rientrino in Italia per stabilirvi la
     loro residenza: punti 1;

a-6. canone  di locazione  riferito all'anno  di  produzione  del
     reddito, che  indica per  oltre il 30% sul reddito familiare
     determinato ai  sensi della  lett. f)  della Tabella  A e da
     certificare mediante  contratto di  locazione  registrato  o
     documentazioni equipollenti da cui risulti data certa: punti
     1;

a-7. richiedenti in condizioni di pendolarità: punti 1 (distanza
     fra il  luogo di  lavoro e  quello di residenza superiore ad
     un'ora   di    percorrenza);   il   punteggio   si   applica
     limitatamente alla  graduatoria formata dal Comune nel quale
     il richiedente lavora;

a-8. richiedenti  il cui  nucleo familiare sia composto da cinque
     persone ed oltre: punti 1.

a-9. nucleo familiare composto da una sola persona con uno o più
     figli a carico: punti 2.

b) condizioni oggettive:

b-1. situazione  di grave  disagio abitativo  accertata da  parte
     dell'autorità competente,  esistente da almeno un anno alla
     data del bando, dovuta a:

b-1.1. abitazione   in    alloggio    impropriamente  adibito  ad
       abitazione:  punti  5  (si  intende  improprio  l'alloggio
       costituito  da:   baracche,   stalle,   grotte,   caverne,
       sotterranei,   soffitte,    garage,   cantine,   dormitori
       pubblici,  scuole,   pensioni,   alberghi,   istituti   di
       soccorso,  ricovero   e   comunque   ogni   altra   unità
       immobiliare o riparo avente caratteristiche tipologiche di
       assoluta e  totale incompatibilità con la destinazione ad
       abitazione);

b-1.2. appartamento   avente  barriere  architettoniche  tali  da
       determinare   grave disagio  abitativo se  in presenza  di
       nucleo familiare  con componente  handicappato  grave  non
       deambulante: punti 1;

b-1.3. abitazione  in alloggio  procurato a  titolo precario  dai
       servizi di  assistenza del  Comune da certificare mediante
       deliberazione dell'Ente concedente: punti 3.
       I punteggi  di cui  ai precedenti punti b-1.1., b-1.2., b-
       1.3. non sono tra loro cumulabili;

b-1.4. coabitazione  in uno  stesso alloggio  con  altro  o  più
       nuclei familiari,  ciascuno composto da almeno due unità:
       punti 2.
       La  condizione   temporale  non  è  richiesta  quanto  la
       sistemazione precaria  di cui  ai precedenti punti b-1.1.,
       b-1.2 e  b-1.3. derivi  da abbandono di alloggio a seguito
       di calamità  o  imminente  pericolo,  riconosciuto  dalla
       autorità competente,  o  da  provvedimento  esecutivo  di
       sfratto;

b-2. situazione  di disagio abitativo alla data del bando, dovuta
     ad abitazione  in alloggio sovraffollato in rapporto ai vani
     utili sotto il profilo igienico-sanitario:

     - due persone a vano utile: punti 1;
     - oltre due persone a vano utile: punti 2.
     - oltre tre persone a vano utile: punti 3.

     per vano  utile si  intendono tutti  i  vani  dell'alloggio,
     esclusa la  cucina, quando la stessa risulta inferiore a mq.
     14, e i servizi così come definiti dal DM 5-7-1975.

     Le condizioni  di punteggio di cui ai precedenti punti b-1.4
     e b-2 non sono tra loro cumulabili;

b-3. richiedenti   che  abitino  in  alloggio  che  debba  essere
     rilasciato a seguito di:

     - provvedimento    esecutivo    di  sfratto  da  alloggi  di
       proprietà  privata   che  non   sia  stato  intimato  per
       inadempienza contrattuale;  ai fini  dell'attribuzione del
       punteggio non  è considerata  inadempienza la  permanenza
       senza titolo nell'alloggio, in conseguenza del decesso del
       conduttore;
     - provvedimento  di separazione,  omologato dal tribunale, o
       sentenza passata  in giudicato  con  obbligo  di  rilascio
       dell'alloggio
     - verbale di conciliazione giudiziaria;
     - ordinanza di sgombero;
     - provvedimento  di collocamento a riposo o di trasferimento
       di dipendente  pubblico o  privato che fruisca di alloggio
       di servizio;
                                                         punti 4.

     - qualora  nel periodo compreso fra la data di pubblicazione
       del bando  di concorso  e la  scadenza dei  termini per la
       presentazione  della   opposizione  di   cui  al  comma  4
       dell'art. 10  della presente  Legge sia  stato  notificato
       preavviso di  sfratto a  norma dell'art. 608 c.p.c., o sia
       stata notificata  dalla competente  autorità la  data  di
       esecuzione di   ordinanza  di  sgombero,  o  del  rilascio
       dell'alloggio di servizio, al richiedente sarà attribuito
       un ulteriore punto:                               punti 1.

       Il punteggio  di cui al presente comma è attribuito anche
       ai richiedenti  che risultino  coabitanti  in  uno  stesso
       alloggio con  altro distinto  nucleo  familiare,  nei  cui
       confronti sia  stato  emesso  provvedimento  esecutivo  di
       sfratto,  a   condizione  che  la  data  di  inizio  della
       coabitazione risulti precedente a quella dell'inizio della
       procedura di rilascio dell'alloggio.

       La condizione sub b-3. non è cumulabile con la condizione
       sub b-1.1.;

b-4.1. assoluta  antigienicità dell'alloggio  (ritenendosi  tale
       quello sprovvisto  di tutti i servizi igienico-sanitari, o
       di allacciamento  a reti  o impianti di fornitura di acqua
       potabile o che sia posto al piano terreno o seminterrato e
       con umidità  permanente causata  da capillarità  diffusa
       ineliminabile   se   non   con   straordinari   interventi
       manutentivi)  da   certificarsi   dall'organo   competente
       dell'USL:                                         punti 2;

b-4.2. antigienicità  relativa dell'alloggio  (ritenendosi  tale
       quello provvisto  di servizi consistenti in un solo W.C. e
       lavabo) da certificarsi dall'organo competente dell'USL:
                                                         punti 1.

La condizione  di cui  al punto  b-4.1. non  è cumulabile con la
condizione di cui al punto b-4.2..

Note alla Legge 96-96

                           AVVERTENZA

Il testo  delle note  qui  pubblicate  a  cura  del  Dipartimento
Legislativo del  Consiglio regionale  è stato  redatto, ai sensi
dell'articolo  9,  secondo  comma,  della  LR  15-3-1996,  n.  18
(Ordinamento del  Bollettino Ufficiale  della Regione  Toscana  e
norme  per   la  pubblicazione  degli  atti),  al  solo  fine  di
facilitare la  lettura delle  disposizioni alle quali la legge fa
rinvio. Restano  invariati il  valore e  l'efficacia  degli  atti
legislativi o regolamentari qui trascritti.

Nota all'articolo 1

La deliberazione  CIPE 13-3-1995,  recante "Edilizia residenziale
pubblica:  criteri   generali  per   le  assegnazioni  e  per  la
determinazione dei canoni", è pubblicata nella G.U 27.5.1995, n.
122.

Nota all'articolo 2

Il testo  dell'articolo 4,  primo comma, della legge 7-2-1992, n.
179, recante  "Norme per l'edilizia residenziale pubblica", è il
seguente:

"1. Le regioni, nell'ambito delle disponibilità loro attribuite,
   possono riservare  una quota non superiore al 15 per cento dei
   fondi  di   edilizia  agevolata   e   sovvenzionata   per   la
   realizzazione di  interventi da  destinare alla  soluzione  di
   problemi   abitativi    di   particolari   categorie   sociali
   individuate, di volta in volta, dalle regioni stesse. Per tali
   interventi i  requisiti soggettivi ed oggettivi sono stabiliti
   dalle regioni,  anche in  deroga a quelli previsti dalla legge
   5-8-1978, n. 457 , e successive modificazioni."

Nota all'articolo 9

Il testo dell'articolo 54 della legge 22-10-1971, n. 865, recante
"Programmi e  coordinamento dell'edilizia  residenziale pubblica;
norme sulla  espropriazione per  pubblica utilità  ...",  è  il
seguente:

"54. Gli  istituti autonomi  per le  case popolari  provvedono  a
   demolire le  baracche ed a rendere inagibili gli altri alloggi
   impropri o  malsani, già occupati dagli assegnatari dei nuovi
   alloggi non appena questi ultimi sono stati consegnati.
   Qualora le  baracche, grotte,  caverne e  simili si trovino su
   suoli di  proprietà privata, il prefetto diffida, con proprio
   decreto, il  proprietario ad  effettuare, entro  il termine di
   quindici giorni,  i lavori  di demolizione  e di  costruzione,
   autorizzando  l'Istituto  autonomo  per  le  case  popolari  a
   sostituirsi al  proprietario, qualora  questi lasci  decorrere
   inutilmente il termine anzidetto.
   Il decreto  è notificato  al proprietario  del suolo,  a cura
   dell'Istituto autonomo  per le  case popolari, almeno quindici
   giorni prima di quello fissato per l'esecuzione dei lavori.
   La nota  delle spese  relative è resa esecutoria dal prefetto
   ed è rimessa all'esattore, che ne fa la riscossione per conto
   dell'Istituto autonomo  per le case popolari nelle forme e con
   i privilegi  determinati dalla  legge sulla  riscossione delle
   imposte dirette.
   L'Istituto autonomo  per  le  case  popolari  versa  le  somme
   riscosse in conto entrata Tesoro."

Note all'articolo 15

- Il  testo dell'articolo  17 del  DPR 27-4-1978, n. 384, recante
"Regolamento di  attuazione dell'articolo  27 della  legge  30-3-
1971, n.  118 a  favore dei mutilati e invalidi civili in materia
di  barriere   architettoniche  e   trasporti  pubblici",  è  il
seguente:

"17. Case  di abitazione. - Gli alloggi situati nei piani terreni
   dei caseggiati  dell'edilizia economica  e  popolare  dovranno
   essere  assegnati  per  precedenza  agli  invalidi  che  hanno
   difficoltà  di  deambulazione,  qualora  gli  assegnatari  ne
   facciano richiesta.
   Agli alloggi  così assegnati  dovranno  essere  apportate  le
   variazioni  possibili  per  adeguarli  alle  prescrizioni  del
   presente regolamento."

 -  La legge  9-1-1989, n. 13 reca " Disposizioni per favorire il
superamento e l'eliminazione delle barriere architettoniche negli
edifici privati."

Note all'articolo 23
- Il testo dell'articolo 13 della legge 5-8-1978, n. 457, e succ.
mod.,  recante   "Norme  per   l'edilizia  residenziale",  è  il
seguente:

"13.  (Fondi   per  gli   interventi  di   edilizia  residenziale
   pubblica). -  Dalla data  di entrata  in vigore della presente
   legge, i  conti correnti  istituiti dalle leggi 22-10-1971, n.
   865 e 27-5-1975, n. 166, sono trasferiti alla sezione autonoma
   della Cassa  depositi e  prestiti,  presso  la  quale  vengono
   depositate anche le somme derivanti da:

a) gli  stanziamenti previsti  per il finanziamento del piano per
   l'edilizia di cui alla presente legge;
b) i  contributi dei lavoratori e dei datori di lavoro e le somme
   dovute dallo  Stato in  base alle  vigenti disposizioni  e  ai
   sensi della  legge 14-2-1963,  n. 60,  e successive  leggi  di
   proroga dei  versamenti  dei  contributi  stessi,  da  versare
   trimestralmente;
c) tutti   i  rientri  contabilizzati  nella   gestione  speciale
   prevista  dall'articolo   10  del  DPR  30-12-1972,  n.  1036,
   compresi quelli  destinati, in  base al prescritto decreto del
   Ministro  dei   lavori  pubblici,   alle  finalità   di   cui
   all'articolo 25, lettere b) e c), della L. 8-8-1977, n. 513;
d) i  limiti di  impegno autorizzati  dalla presente legge per la
   concessione dei contributi previsti dall'articolo 16;
e) i  limiti di  impegno,  comunque  autorizzati  successivamente
   all'entrata in vigore della presente legge, per la concessione
   dei contributi per interventi di edilizia residenziale, con la
   sola esclusione  di  quelli  relativi  alla  realizzazione  di
   alloggi di servizio, come definiti dall'articolo 1 della legge
   22-10-1971, n. 865;
f) dai recuperi, disposti a qualsiasi titolo dall'Amministrazione
   dei contributi  per  interventi  di  edilizia  agevolata  già
   erogati a favore degli istituti di credito."

- Il  testo dell'articolo 10 del DPR 30-12-1972, n. 1036, e succ.
mod.,   recante    "Norme   per    la   riorganizzazione    delle
amministrazioni  e  degli  enti  pubblici  operanti  nel  settore
dell'edilizia residenziale pubblica", è il seguente:
"10.  Presso  gli  istituti  autonomi  provinciali  per  le  case
popolari è  istituita una  gestione speciale per la gestione dei
fondi  e   la  contabilizzazione   delle  spese   inerenti   allo
svolgimento dei piani realizzati con i fondi depositati presso la
Cassa depositi  e prestiti  ai sensi dell'articolo 5, della legge
22-10-1971,   n.    865,   nonché   per   la   gestione   e   la
contabilizzazione  delle   entrate  conseguenti  ai  rimborsi  da
chiunque  dovuti   in  relazione  a  prestiti,  finanziamenti  ed
interventi realizzati  ai sensi delle leggi 28-2-1949, n. 43, 20-
11-1955, n. 1148, 14-2-1963, n. 60, e successive modificazioni ed
integrazioni, nonché della legge 22-10-1971, n. 865.

Le  somme  riscosse  ai  sensi  del  comma  precedente  e  quelle
direttamente dovute  per il  patrimonio acquisito  ai sensi della
legge 14-2-1963,  n. 60,  e del  presente decreto, nonché quelle
dovute ai  sensi dell'articolo 61 della legge 22-10-1971, n. 865,
saranno  versate  nei  conti  correnti  accesi  presso  la  Cassa
depositi e  prestiti ai  sensi dell'articolo 5 della stessa legge
con  le   modalità  che  verranno  stabilite  dal  comitato  per
l'edilizia residenziale.

I fondi  necessari per la realizzazione degli interventi compresi
nei piani  di cui  al primo  comma del presente articolo verranno
messi a disposizione del competente Istituto autonomo per le case
popolari presso  la Cassa  depositi e  prestiti con  decreto  del
Ministro per i lavori pubblici emanato, su richiesta del comitato
per l'edilizia  residenziale, a  seguito della  presentazione del
programma di intervento debitamente approvato.
L'Istituto autonomo  per le case popolari dispone i pagamenti sui
fondi come sopra accreditati.

Alla data  del 1-1-1974  i fondi destinati alla realizzazione dei
programmi deliberati dalla GESCAL ai sensi della legge 14-2-1963,
n. 60  ed impegnati  ai sensi  dell'articolo 3 della legge 22-10-
1971, n.  865 , verranno messi a disposizione ed accreditati agli
istituti autonomi  per le  case popolari, con le stesse modalità
di cui ai commi precedenti."

- Il testo dell'articolo 25 della Legge 8-8-1977, n. 513, recante
"Provvedimenti  urgenti  per  l'accelerazione  dei  programmi  in
corso, finanziamento  di  un  programma  straordinario  e  canone
minimo dell'edilizia residenziale pubblica", è il seguente:
"25. I canoni di locazione degli alloggi di edilizia residenziale
pubblica di  cui al  precedente articolo 22, al netto delle spese
generali e  di amministrazione  e delle  spese di manutenzione di
cui all'articolo  19, lettere b) e c), del decreto del Presidente
della Repubblica  30-12-1972, n.  1035, nonché le somme ricavate
dall'alienazione degli alloggi di edilizia residenziale pubblica,
sono contabilizzati  dagli istituti  autonomi case popolari nella
gestione  speciale   di  cui  all'articolo  10  del  decreto  del
Presidente della Repubblica 30-12-1972, n. 1036.

Entro sei  mesi dalla  data di  entrata in  vigore della presente
legge, la  regione, su  proposta degli  IACP, definisce,  entro i
massimali determinati  dal Ministro  per  i  lavori  pubblici  su
Proposta del  CER, l'ammontare delle quote di cui alle lettere b)
e c) del citato articolo 19, da aggiornare annualmente.
 Le somme di cui al primo comma sono destinate:

a) al  pagamento delle  rate residue  dei  mutui  gravanti  sugli
   alloggi, al netto dei contributi statali;
b) all'esecuzione  di opere  di manutenzione  straordinaria e  di
   risanamento del  patrimonio di  abitazioni degli  IACP o dello
   Stato;
c) al  finanziamento  dei  programmi  di   edilizia  residenziale
   pubblica di cui all'articolo 3 della legge 22-10-1971, n. 865,
   per l'incremento  del  patrimonio  di  proprietà  degli  IACP
   destinato alla sola locazione;
d) al ripianamento dei disavanzi pregressi degli IACP e di quelli
   eventualmente  conseguenti   all'applicazione  della  presente
   legge;
e) alla realizzazione di servizi e di urbanizzazioni in quartieri
   o immobili di edilizia pubblici carenti di tali opere.

L'utilizzazione dei  fondi da  destinarsi alle  finalità di  cui
alle  lettere   b),  c),  d),  ed  e)  del  precedente  comma  è
autorizzata, su  proposta della regione, con decreto del Ministro
per  i  lavori  pubblici,  sentito  il  Comitato  per  l'edilizia
residenziale."

Note all'articolo 25

- Il  testo dell'articolo  13  della  legge  27-7-1878,  n.  392,
recante "Disciplina  della locazione  di immobili  urbani", è il
seguente:

"13. (Superficie convenzionale). - La superficie convenzionale è
   data dalla somma dei seguenti elementi:

a) l'intera superficie dell'unità immobiliare;
b) il 50 per cento della superficie delle autorimesse singole;
c) il  20 per  cento  della  superficie  del  posto  macchina  in
   autorimesse di uso comune;
d) il 25 per cento della superficie di balconi, terrazze, cantine
   ed altri accessori simili;
e) il  15 per  cento  della  superficie  scoperta  di  pertinenza
   dell'immobile in godimento esclusivo del conduttore;
f) il  10 per  cento della  superficie condominiale a verde nella
   misura  corrispondente   alla  quota  millesimale  dell'unità
   immobiliare.

È detratto il 30 per cento dalla superficie dei vani con altezza
utile inferiore a metri 1.70.
Le superfici di cui alle lettere a), b) e d) si misurano al netto
dei muri perimetrali e di quelli interni.

L'elemento di  cui  alla  lettera  e)  entra  nel  computo  della
superficie convenzionale  fino ad  un massimo  non  eccedente  la
superficie di cui alla lettera a).
Alla superficie  di cui  alla lettera  a) si applicano i seguenti
coefficienti:

a) 1,00  per l'unità immobiliare di superficie superiore a metri
   quadrati 70;
b) 1,10 per l'unità immobiliare di superficie compresa fra metri
   quadrati 46 e metri quadrati 70;
c) 1,20 per l'unità immobiliare inferiore a metri quadrati 46.

I coefficienti  di cui  alle lettere b) e c) del quinto comma non
si applicano  agli immobili  il  cui  stato  di  conservazione  e
manutenzione è scadente ai sensi dell'articolo 21."

- Il  testo dell'articolo  17 della Legge 27-7-1978, n. 392 è il
seguente:

"17. (Classe  demografica dei comuni). - In relazione alla classe
   demografica si applicano i seguenti coefficienti:

a) 1,20 per gli immobili siti in comuni con popolazione superiore
   a 400.000 abitanti;
b) 1,10 per gli immobili siti in comuni con popolazione superiore
   a 250.000 abitanti;
c) 1,05 per gli immobili siti in comuni con popolazione superiore
   a 100.000 abitanti;
d) 0,95 per gli immobili siti in comuni con popolazione superiore
   a 50.000 abitanti;
e) 0,90 per gli immobili siti in comuni con popolazione superiore
   a 10.000 abitanti;
f) 0,80  per gli  immobili siti  in comuni con popolazione fino a
   10.000 abitanti.

Il numero  degli abitanti  di un  comune è  stabilito sulla base
degli  ultimi   dati  sulla   popolazione  residente   pubblicati
dall'ISTAT."

- Il  testo dell'articolo  18 della Legge 27-7-1978, n. 392 è il
seguente:

"18. (Ubicazione).  -  In  relazione  all'ubicazione  i  consigli
comunali dei  comuni con  popolazione superiore a 20.000 abitanti
provvedono a ripartire il territorio comunale in cinque zone
alle quali si applicano i coefficienti della tabella seguente:

a) 0,85 per la zona agricola;
b) 1 per la zona edificata periferica;
c) 1,20 per la zona edificata compresa fra quella periferica e il
   centro storico;
d) 1,20  per le  zone  di  pregio  particolare  site  nella  zona
   edificata periferica o nella zona agricola;
e) 1,30 per il centro storico.

I consigli  comunali  devono  provvedere  alla  ripartizione  del
territorio comunale in zone entro tre mesi dall'entrata in vigore
della presente legge.

Nei comuni  con popolazione  non superiore  ai 20.000 abitanti si
applicano le perimetrazioni previste nell'articolo 16 della legge
22-10-1971, n. 865, con i seguenti coefficienti:

   a) 0,85 per la zona agricola;
   b) 1 per il centro edificato;
   c) 1,10 per il centro storico.

All'interno delle zone di cui alle lettere b), c) ed e) del primo
comma ed alle lettere b) e c) del terzo comma i consigli comunali
possono individuare edifici o comparti di edifici particolarmente
degradati  ai   quali  si   applica  il   coefficiente  0,90   in
sostituzione dei coefficienti suindicati."

- Il  testo dell'articolo 19 della Legge 27-7-1978, n. 392, è il
seguente:

"19. (Livello  di piano).  - In  relazione al  livello di  piano,
   limitatamente alle  unità  immobiliari  situate  in  immobili
   costituiti da  almeno tre  piani fuori  terra, si  applicano i
   seguenti coefficienti:

a) 0,80 per le abitazioni situate al piano seminterrato;
b) 0,90 per le abitazioni situate al piano terreno;
c) 1,00    per  le  abitazioni  situate  nei  piani  intermedi  e
   all'ultimo piano;
d) 1,20 per le abitazioni situate al piano attico.

Per le abitazioni situate al quarto piano e superiori di immobili
sprovvisti di  ascensore, i coefficienti previsti alle lettere c)
e d)  del comma  precedente sono rispettivamente ridotti a 0,95 e
1,10."

- Il  testo dell'articolo 21 della Legge 27-7-1978, n. 392, è il
seguente:

"21. (Stato di conservazione e manutenzione). - In relazione allo
   stato  di   conservazione  e   manutenzione  dell'immobile  si
   applicano i seguenti coefficienti:

a) 1,00 se lo stato è normale;
b) 0,80 se lo stato è mediocre;
c) 0,60 se lo stato è scadente.

Per la determinazione dello stato di conservazione e manutenzione
si  tiene   conto  dei   seguenti  elementi   propri  dell'unità
immobiliare:

   1. pavimenti;
   2. pareti e soffitti;
   3. infissi;
   4. impianto elettrico;
   5. impianto idrico e servizi igienico-sanitari;
   6. impianto di riscaldamento;

nonché dei seguenti elementi comuni:

1. accessi, scale e ascensore;
2. facciate, coperture e parti comuni in genere.

Lo stato  dell'immobile si  considera mediocre  qualora siano  in
scadenti condizioni  tre degli  elementi di  cui sopra, dei quali
due devono essere propri dell'unità immobiliare.
Lo stato  dell'immobile si  considera scadente  qualora siano  in
scadenti condizioni  almeno quattro  degli elementi di cui sopra,
dei quali tre devono essere propri dell'unità immobiliare.
Lo stato  dell'immobile si  considera scadente  in ogni  caso  se
l'unità  immobiliare   non  dispone   di  impianto  elettrico  o
dell'impianto idrico  con  acqua  corrente  nella  cucina  e  nei
servizi, ovvero  se non  dispone di servizi igienici privati o se
essi sono comuni a più unità immobiliari.
Il Ministro  dei lavori  pubblici, con  suo decreto  da  emanarsi
entro tre  mesi dalla  entrata in  vigore della  presente  legge,
indicherà analiticamente gli elementi di valutazione fissati nei
commi precedenti."

Note all'articolo 37

- La legge 24-11-1981, n. 689 reca "Modifiche al sistema penale".
- La  legge regionale  12-11-1993, n.  85, reca "Disposizioni per
  l'applicazione delle sanzioni amministrative pecuniarie".

Nota all'articolo 40

Il testo  dei commi  3 e 4 dell'articolo 43 della legge 4-3-1989,
n. 25, e succ. mod., è il seguente:

"3.  Gli   enti  gestori  provvedono  alla  regolarizzazione  dei
   rapporti locativi  degli  alloggi  di  E.R.P.  occupati  senza
   titolo,  ivi   comprese  le   case  parcheggio  e  i  ricoveri
   provvisori con  tipologia e  standards  adeguati,  sempre  nel
   rispetto di quanto previsto all'articolo 13, terzo comma.

4. La regolarizzazione è subordinata:

a) al  protrarsi dell'occupazione  da parte  dello stesso  nucleo
   familiare almeno dal 31-12-1988;
b) al  recupero da  parte dell'ente  gestore di  tutti i canoni e
   spese dovute,  a decorrere  dalla data  di  occupazione  senza
   titolo;
c) al  possesso dei  requisiti di  cui all'articolo  5, accertato
   dalla commissione  di cui all'articolo 8, alla data di entrata
   in  vigore   della  presente   legge  ed   al  momento   della
   regolarizzazione;
d) alla  circostanza che  l'occupazione non  abbia  sottratto  il
   godimento dell'alloggio ad assegnatario già individuato."

Nota alla Tabella A

Il testo  dell'articolo 21  della legge 5-8-1978, n. 457, e succ.
mod.,  recante   "Norme  per   l'edilizia  residenziale"  ,  come
sostituito dall'articolo 2, comma 14, del DL n. 9-92, convertito,
con modifiche, dalla legge 94-92, è il seguente:

"21. (Modalità  per la  determinazione del  reddito). -  Ai fini
   dell'acquisizione dei  benefici previsti  dal presente  titolo
   nonché  ai   fini  dell'attribuzione  di  eventuali  punteggi
   preferenziali per  la formazione  di graduatorie  degli aventi
   diritto  il   reddito  complessivo  del  nucleo  familiare  è
   diminuito di  lire un  milione per  ogni  figlio  che  risulti
   essere a carico; agli stessi fini, qualora alla formazione del
   reddito predetto  concorrano  redditi  da  lavoro  dipendente,
   questi, dopo  la detrazione  dell'aliquota per ogni figlio che
   risulti essere  a carico,  sono calcolati  nella misura del 60
   per cento.
   Per il  requisito della  residenza, si applica quanto disposto
   dall'articolo 2, lettera b), del DPR 30-12-1972, n. 1035."

Nota alla Tabella B

Il  DM   5-7-1975,   recante   "Modificazioni   alle   istruzioni
ministeriali 20.6.1896,  relativamente all'altezza  minima ed  ai
requisiti   igienico-   sanitari   principali   dei   locali   di
abitazione", è pubblicato nella GU 18-7-1975, n. 190.

EDILIZIA

