

LEGGE REGIONALE 8 gennaio 2009, n. 1 

Testo unico in materia di organizzazione e ordinamento 
del personale. 

Il Consiglio regionale ha approvato 
Il Presidente della Giunta 
promulga 

la seguente legge: 



Capo I 
Principi generali 


Art. 1 
Principi e finalità 


1. La presente legge riordina e razionalizza la normativa 
regionale in materia di personale e organizzazione, 
nel rispetto dei principi di cui agli articoli 52 e 53 dello 
Statuto regionale. 
2. Per quanto non previsto dalla presente legge si 
applicano le disposizioni di cui al decreto legislativo 30 
marzo 2001, n. 165 (Norme generali sull'ordinamento 
del lavoro alle dipendenze delle amministrazioni pubbliche). 
Art. 2 
Rapporti tra organi di direzione politica e dirigenza 

1. Gli organi di direzione politica esercitano le funzioni 
di indirizzo politico-amministrativo, definendo gli 
obiettivi ed i programmi da attuare ed adottando gli altri 
atti rientranti nello svolgimento di tali funzioni. Verifica

 
no, inoltre, la rispondenza dei risultati dell'attività amministrativa 
e della gestione agli indirizzi impartiti. 

2. Agli organi di direzione politica spettano, in particolare: 
a) le decisioni in materia di atti normativi e l'adozione 
dei relativi atti di indirizzo applicativo; 
b) la definizione dei criteri generali in materia di 
ausili finanziari a terzi e di determinazione di tariffe, 
canoni e analoghi oneri a carico di terzi; 

c) le nomine, le designazioni e gli atti analoghi ad 
essi attribuiti da specifiche disposizioni; 

d) la definizione delle priorità, dei piani e delle 
direttive generali per l'azione amministrativa e per la 
gestione; 

e) l'individuazione delle risorse umane, materiali ed 
economico-finanziarie da destinare alle strutture di massima 
dimensione, di cui all'articolo 3; 

f) la definizione del sistema di controllo strategico e 
delle procedure del controllo di gestione; 

g) la disciplina delle procedure di controllo di regolarità 
amministrativa e contabile degli atti amministrativi 
regionali; 

h) la definizione dei criteri di valutazione dei direttori 
generali, nonché l'attribuzione di una quota di compenso 
correlata ai risultati conseguiti. 

3. La Giunta regionale, oltre alle direttive generali, 
può impartire direttive specifiche per la gestione finanziaria, 
tecnica e amministrativa dell'ente. 
4. Ai dirigenti spetta l'adozione degli atti e dei 
provvedimenti amministrativi, compresi tutti gli atti che 
impegnano l'amministrazione verso l'esterno, nonché la 
gestione finanziaria, tecnica e amministrativa mediante 
autonomi poteri di spesa, di organizzazione delle risorse 
umane, strumentali e di controllo. 
Capo II 
Ordinamento della dirigenza e della 
struttura operativa regionale 


Sezione I 
Struttura operativa della Giunta regionale 


Art. 3 
Strutture di massima dimensione 


1. Le strutture di massima dimensione a supporto 
degli organi di governo della Regione sono denominate 
direzioni generali. 
2. Fatto salvo quanto previsto dall'articolo 4, la 
Giunta regionale individua con propria deliberazione le 
direzioni generali e ne definisce le competenze. 
3. L'Avvocatura regionale di cui alla legge regionale 
2 dicembre 2005, n. 63 (Disciplina della rappresentanza 
e difesa in giudizio della Regione Toscana e degli enti 
dipendenti. Attribuzioni dell'Avvocatura regionale), è 
equiparata ad una direzione generale. 

Art. 4 
Direzione generale della presidenza 


1. La Direzione generale della Presidenza è la struttura 
di supporto tecnico ed amministrativo all'esercizio 
delle funzioni del Presidente della Giunta regionale. 
2. La Direzione generale della Presidenza garantisce 
il presidio delle coerenze dell'attività regionale in relazione, 
in particolare, alle funzioni concernenti: 
a) la produzione normativa; 
b) la programmazione; 
c) l'informazione e la comunicazione istituzionale; 
d) i rapporti istituzionali con gli enti locali. 


3. Il Presidente della Giunta regionale provvede, con 
proprio decreto, a specificare le competenze della Direzione 
generale della Presidenza. 
Art. 5 
Comitato tecnico di direzione 


1. Il Comitato tecnico di direzione (CTD) è costituito 
dal Direttore generale della Presidenza, che lo presiede, 
e dai responsabili delle altre strutture di massima dimensione, 
di cui all'articolo 3. 
2. Il CTD è organo consultivo del Presidente della 
Giunta regionale e della Giunta stessa e assicura la 
rispondenza complessiva dell'attività della struttura operativa 
agli obiettivi definiti dalla Giunta, nonché la coerenza 
delle scelte organizzative. 
3. Ai fini di quanto previsto al comma 2, il CTD 
esprime obbligatoriamente il proprio parere sulle proposte 
di legge, sui regolamenti, sugli atti di programmazione 
generale, sui programmi settoriali di indirizzo e 
sugli atti di organizzazione di competenza della Giunta 
regionale. 
4. La Giunta regionale, con propria deliberazione, 
specifica le competenze e le modalità di funzionamento 
del CTD. 
5. Alle riunioni del CTD è invitato, di norma, il 
segretario generale del Consiglio regionale di cui all'articolo 
18 della legge regionale 5 febbraio 2008, n. 4 
(Autonomia dell'Assemblea legislativa regionale). 
Art. 6 
Strutture a responsabilità dirigenziale 



 
1. All'interno delle strutture di massima dimensione 
possono essere costituite strutture a responsabilità dirigenziale, 
denominate aree di coordinamento e settori. 
2. Le aree di coordinamento sono le strutture di maggiore 
complessità dopo quelle di massima dimensione. 
3. Le aree di coordinamento all'interno della Direzione 
generale della Presidenza sono costituite con 
decreto del Presidente della Giunta regionale. Le aree di 
coordinamento all'interno delle altre strutture di massima 
dimensione sono costituite con deliberazione della 
Giunta regionale. 
4. Con deliberazione della Giunta regionale possono 
essere determinati i criteri per la differenziazione delle 
aree di coordinamento sulla base delle complessità delle 
funzioni svolte. 
5. Con deliberazione della Giunta regionale sono 
determinati i criteri per l'individuazione della complessità 
dei settori e per la differenziazione dei medesimi. 
6. Per assicurare lo svolgimento delle funzioni amministrative 
e gestionali connesse all'espletamento dell'attività 
di commissario ai sensi della legge regionale 31 
ottobre 2001, n. 53 (Disciplina dei commissari nominati 
dalla Regione), possono essere costituite strutture commissariali 
equiparate a settori. 
7. Le strutture di cui al comma 6, ferma restando 
l'autonomia commissariale, sono costituite a diretto riferimento 
della struttura di massima dimensione interessata 
dall'oggetto delle funzioni commissariate per una durata 
corrispondente a quella dell'incarico di commissario. 
Sezione II 
Dirigenti regionali 


Art. 7 
Direttore generale 


1. Il direttore generale assicura l'unitarietà di azione 
della direzione generale e svolge le seguenti funzioni: 
a) definisce gli indirizzi e il programma annuale 
della direzione generale in attuazione degli obiettivi e 
delle strategie definite dagli organi di direzione politica 
e dal CTD, curando l'integrazione con le altre direzioni 
generali; 

b) assiste e supporta gli organi di direzione politica 
proponendo gli atti di competenza egli stessi, compresi 
quelli predisposti dal coordinatore di area; 

c) dirige, organizza e gestisce la struttura cui è preposto, 
adotta gli atti conseguenti ed è responsabile dell'attuazione 
dei programmi e delle direttive generali definiti 
dagli organi di direzione politica; 

d) cura e gestisce i rapporti con gli enti, le aziende e 
le agenzie regionali; 

e) costituisce, modifica e sopprime i settori, previo 
parere del CTD, reso sulla base di un'istruttoria della 
direzione generale competente in materia di organizzazione 
e su proposta del coordinatore d'area per i settori 
costituiti all'interno dell'area; 

f) nomina e revoca i coordinatori di area e i responsabili 
dei settori, su proposta del coordinatore d'area per 
i settori costituiti all'interno dell'area; 

g) individua le posizioni dirigenziali di cui all'articolo 
11 e assegna i relativi incarichi; 

h) assegna alle aree e ai settori gli obiettivi e le risorse 
umane, strumentali e finanziarie, nell'ambito delle 
quali può riservarsi una quota per le spese generali della 
direzione; 

i) dirige, coordina e controlla l'attività delle aree 
e dei settori di diretto riferimento costituiti all'interno 
della direzione generale e assume nei confronti dei coordinatori 
di area e dei dirigenti dei suddetti settori poteri 
sostitutivi in caso di inerzia; 

j) esercita le funzioni di valutazione nei confronti 
dei coordinatori di area, dei responsabili dei settori e dei 
dirigenti di cui all'articolo 11 secondo le modalità di cui 
all'articolo 19; 

k) esercita le funzioni disciplinari nei confronti del 
personale della direzione generale non appartenente alla 
qualifica dirigenziale. 

2. Il direttore generale competente in materia di personale, 
su iniziativa del direttore generale di riferimento, 
esercita le funzioni disciplinari nei confronti del personale 
appartenente alla qualifica dirigenziale e può promuovere, 
sentito il dirigente cui il personale è assegnato, i 
procedimenti disciplinari nei confronti del personale non 
appartenente alla qualifica dirigenziale. 
3. Il Direttore generale della Presidenza esercita le 
funzioni disciplinari nei confronti dei responsabili delle 
strutture di cui all'articolo 40 e, su iniziativa di questi 
ultimi, nei confronti del personale loro assegnato. 
4. Il direttore generale, in caso di assenza temporanea, 
è sostituito da un coordinatore di area o da un 
dirigente a tempo indeterminato della direzione generale, 
da lui designato. 
5. Le disposizioni della presente legge concernenti il 
direttore generale si applicano, in quanto compatibili, al 
Direttore generale dell'Avvocatura. 
Art. 8 
Coordinatore di area 


1. Il coordinatore di area assicura l'integrazione di 
ambiti di competenze omogenee o di funzioni trasversali 

 
in coerenza con gli obiettivi e nell'ambito degli indirizzi 
definiti dal direttore generale di riferimento. 

2. Il coordinatore di area, ferma restando l'autonomia 
dei dirigenti responsabili di settore e di posizione dirigenziale 
individuale di cui agli articoli 9 e 11, svolge le 
seguenti funzioni: 
a) assicura l'unitarietà di azione, l'integrazione delle 
materie e il coordinamento delle attività dell'area in coerenza 
con gli obiettivi e le strategie definite dal direttore 
generale; 

b) cura l'attuazione e il controllo dei piani, dei programmi 
e delle direttive generali definiti dagli organi di 
direzione politica ed assegnategli dal direttore generale; 

c) definisce il piano di lavoro, sulla base degli obiettivi 
definiti dal direttore generale, e procede alla valutazione 
del personale a suo diretto riferimento; 

d) dirige e controlla l'attività delle strutture dirigenziali 
dell'area, con facoltà di esercitare nei loro confronti 
poteri sostitutivi in caso di inerzia; 

e) propone al direttore generale la costituzione, la 
modifica, la soppressione delle strutture dirigenziali 
dell'area e delle posizioni dirigenziali individuali e la 
nomina dei relativi responsabili; 

f) fornisce al direttore generale gli elementi per la 
valutazione dei dirigenti che riferiscono all'area secondo 
quanto disposto all'articolo 19, comma 3; 

g) promuove i procedimenti disciplinari nei confronti 
del personale non appartenente alla qualifica dirigenziale 
assegnato all'area. 

3. Il coordinatore di area, in caso di assenza temporanea, 
è sostituito dal direttore generale o da un dirigente 
dell'area designato dal direttore generale. 
4. Al coordinatore di area, per specifiche esigenze 
funzionali, possono essere attribuiti alcuni compiti trasversali 
di natura gestionale e amministrativa inerenti il 
proprio ambito organizzativo di riferimento. 
Art. 9 
Responsabile di settore 


1. Il responsabile di settore assicura lo svolgimento di 
attività riferite ad un complesso omogeneo di materie o 
di obiettivi e svolge le seguenti funzioni: 
a) predispone gli atti di competenza degli organi di 
direzione politica; 

b) attua i programmi, cura le attività e adotta gli atti 
di competenza del settore; 

c) dirige, organizza e controlla il settore, attuando 
le misure idonee a migliorarne la funzionalità, assegna 
gli obiettivi e, in relazione a questi, ripartisce le relative 
risorse; 

d) promuove i procedimenti disciplinari nei confronti 

del personale assegnato al settore non appartenente alla 
qualifica dirigenziale; 

e) garantisce l'integrazione e il raccordo organizzativo 
di funzioni trasversali ove non sia costituita un'area; 

f) elabora il piano di lavoro del settore. 

2. Il responsabile di settore, in caso di assenza temporanea, 
è sostituito dal coordinatore di area di diretto 
riferimento, ove esistente, oppure da altro dirigente dallo 
stesso designato. Il responsabile di settore che sia di 
diretto riferimento al direttore generale è sostituito da 
altro dirigente designato da quest'ultimo. 
Art. 10 
Delega di funzioni dirigenziali 


1. I coordinatori di area e i responsabili di settore 
possono, per specifiche esigenze funzionali o di progetto 
e per un periodo di tempo non superiore ad un anno 
non prorogabile, delegare con atto scritto a dipendenti 
inquadrati nella categoria immediatamente inferiore 
alla qualifica dirigenziale, rispettivamente alcune delle 
funzioni di cui all'articolo 8, comma 4, e all'articolo 9, 
comma 1, lettera b), sulla base dei criteri determinati con 
deliberazione della Giunta regionale. 
2. L'attribuzione della delega comporta di norma, nel 
rispetto di quanto previsto dal contratto collettivo nazionale 
di lavoro (CCNL), un aumento della retribuzione 
di posizione per i dipendenti responsabili di posizione 
organizzativa e della indennità di responsabilità per i 
dipendenti inquadrati nella categoria D. Non si applica 
in ogni caso l'articolo 2103 del codice civile. 
Art. 11 
Posizioni dirigenziali individuali 


1. Sulla base dei criteri individuati dalla Giunta 
regionale possono essere costituite posizioni dirigenziali 
individuali, che fanno riferimento ad un settore, ad 
un'area di coordinamento oppure alla direzione generale, 
per lo svolgimento di attività a contenuto specialistico. 
Art. 12 
Accesso alla qualifica dirigenziale 


1. I dirigenti della Giunta regionale appartengono ad 
un'unica qualifica. 
2. L'accesso alla qualifica dirigenziale avviene esclusivamente 
a seguito di concorso, cui possono partecipare 
rispettivamente: 
a) i dipendenti a tempo indeterminato dell'amministrazione 
regionale o di altre pubbliche amministrazioni 
in possesso di laurea magistrale, come disciplinata 
dall'ordinamento vigente, che abbiano compiuto almeno 


 
cinque anni di servizio nella categoria immediatamente 
inferiore a quella dirigenziale, considerando utili a tale 
fine anche gli anni in cui i predetti dipendenti abbiano 
ricoperto incarichi dirigenziali in amministrazioni pubbliche; 


b) i dipendenti di enti pubblici economici o aziende 
private, in possesso di laurea magistrale, come disciplinata 
dall'ordinamento vigente, che abbiano ricoperto 
incarichi dirigenziali per almeno tre anni. 

Art. 13 
Dirigenti con contratto a tempo determinato 


1. Gli incarichi previsti dagli articoli 8, 9 e 11, al 
fine di sopperire ad individuate esigenze della struttura 
operativa, e limitatamente ad un numero di posti non 
superiore al 15 per cento della dotazione organica della 
qualifica dirigenziale della Giunta regionale, possono 
essere conferiti dal direttore generale della struttura competente 
in materia di personale, su proposta del direttore 
generale della struttura di destinazione, con contratto di 
diritto privato a tempo determinato. 
2. I dirigenti con contratto a tempo determinato vengono 
scelti tra soggetti in possesso di laurea magistrale, 
come disciplinata dall'ordinamento vigente, che abbiano 
conseguito una particolare capacità professionale, culturale 
o scientifica, desumibile da concrete esperienze di 
lavoro di durata almeno triennale maturate in posizioni 
dirigenziali o nella categoria immediatamente inferiore a 
quella dirigenziale in enti pubblici, o in analoghe posizioni 
presso enti pubblici economici o aziende private. 
3. Il contratto di cui al comma 1 non può avere durata 
superiore a cinque anni, cessa comunque, in caso di scadenza 
dell'incarico del direttore generale, dopo sessanta 
giorni dalla nomina del nuovo direttore generale ed è 
rinnovabile. 
4. L'incarico di cui al presente articolo è conferito a 
soggetti provenienti dal settore pubblico, ivi compresi i 
dipendenti della Regione Toscana, previo collocamento 
in aspettativa o fuori ruolo, secondo l'ordinamento 
dell'amministrazione di provenienza. 
Art. 14 
Nomina e requisiti del direttore generale 


1. I direttori generali sono collocati al di fuori dell'organico 
della Giunta regionale. 
2. I direttori generali sono nominati con decreto del 
Presidente della Giunta regionale. 
3. Il direttore generale, salvo quanto previsto al comma 
5, può essere scelto tra i dirigenti regionali in posses so di 
laurea magistrale, come disciplinata dall'ordinamento 
vigente, che abbiano ricoperto incarichi dirigenziali per 
almeno cinque anni. 

4. Il direttore generale, salvo quanto previsto al 
comma 5, può altresì essere scelto tra soggetti esterni 
alla Regione, dotati di professionalità adeguata alle 
funzioni da svolgere, in possesso di laurea magistrale, 
come disciplinata dall'ordinamento vigente, che abbiano 
ricoperto incarichi dirigenziali per almeno cinque anni 
in enti o aziende pubbliche o private, o che abbiano conseguito 
una particolare specializzazione professionale, 
culturale e scientifica desumibile da concrete esperienze 
di lavoro. 
5. Il Direttore generale dell'Avvocatura può essere 
scelto fra dirigenti interni o soggetti esterni alla Regione, 
che abbiano esercitato per almeno cinque anni la 
professione di avvocato abilitato al patrocinio presso le 
giurisdizioni superiori. 
6. Per i soggetti esterni alla Regione provenienti dal 
settore pubblico, l'incarico è conferito previo collocamento 
in aspettativa o fuori ruolo, secondo l'ordinamento 
dell'amministrazione di provenienza. 
Art. 15 
Rapporto di lavoro del direttore generale 


1. L'incarico di direttore generale è attribuito con 
contratto di diritto privato, di durata non superiore a 
cinque anni, rinnovabile, fermo restando quanto previsto 
dall'articolo 16, comma 2. Il contratto individua i casi di 
risoluzione anticipata del rapporto di lavoro. 
2. L'incarico di direttore generale ha carattere di 
esclusività ed è a tempo pieno. Il trattamento economico 
di ciascun direttore generale, onnicomprensivo, è 
determinato dalla Giunta regionale con riferimento ai 
parametri relativi alle figure apicali della dirigenza pubblica 
ed ai valori medi di mercato per figure dirigenziali 
equivalenti. 
3. La sottoscrizione del contratto di cui al comma 1 
con dirigenti regionali comporta la novazione del rapporto 
di lavoro in atto. Il servizio prestato in forza del 
contratto è utile ad ogni effetto ai fini dei trattamenti di 
quiescenza e di previdenza, nel rispetto della normativa 
vigente in materia previdenziale, nonché ai fini dell'anzianità 
di servizio. 
4. Alla cessazione del contratto, salva l'ipotesi di 
licenziamento per giusta causa, il dirigente è riassunto 
automaticamente nella posizione giuridica ed economica 
in godimento prima della sottoscrizione del contratto 
stesso, con conservazione dell'anzianità complessiva

 
mente maturata ai fini del trattamento giuridico, economico, 
di quiescenza e di previdenza. Il posto nella 
dotazione organica ricoperto dal dirigente nominato 
direttore generale rimane indisponibile per tutta la durata 
dell'incarico. 

5. In relazione alla cura degli interessi della Regione, 
il direttore generale può essere destinatario di nomine o 
designazioni regionali. Gli eventuali emolumenti derivanti 
dalla nomina o designazione corrisposti da terzi 
sono direttamente versati alla Regione e vengono utilizzati 
per le finalità di cui all'articolo 62, comma 2. 
Art. 16 
Cessazione del direttore generale dall'incarico 


1. Il Direttore generale della Presidenza cessa dall'incarico 
decorsi sessanta giorni dalla elezione del nuovo 
Presidente della Giunta regionale. Gli altri direttori generali 
cessano dall'incarico decorsi sessanta giorni dalla 
prima riunione della Giunta regionale. 
2. In caso di cessazione anticipata dall'incarico, il 
Presidente della Giunta regionale può attribuire l'incarico 
stesso ad un dirigente regionale, per un periodo non 
superiore a novanta giorni. Al dirigente incaricato non 
si applica la novazione del rapporto di lavoro e compete, 
oltre al trattamento economico in godimento, la 
differenza fra tale trattamento e quello spettante ai sensi 
dell'articolo 15, comma 2. 
3. Qualora il direttore generale debba essere assente 
per un periodo non inferiore ad un mese e non superiore 
a quattro mesi, il Presidente della Giunta regionale può 
sospendere il rapporto e attribuire l'incarico relativo 
all'esercizio temporaneo delle funzioni di direttore generale 
ad un dirigente regionale a tempo indeterminato che 
conserva la responsabilità della propria struttura. 
4. Al dirigente incaricato di cui al comma 3 non si 
applica la novazione del rapporto di lavoro e compete il 
trattamento economico di cui al comma 2. 
5. L'incarico di cui al comma 3 cessa alla ripresa del 
rapporto con il direttore generale o, in caso di impossibilità 
di quest'ultimo, con la nomina di un nuovo direttore 
generale. 
Art. 17 
Incarichi di coordinatore di area e di 
responsabile di settore 


1. Gli incarichi di coordinatore di area e di responsabile 
di settore sono attribuiti con decreto del direttore 
generale e cessano decorsi sessanta giorni dal conferimento 
dell'incarico al nuovo direttore generale. 
2. L'indennità di posizione e di risultato spettante ai 
coordinatori di area è determinata dalla Giunta regionale 
nel rispetto delle norme contrattuali. 
3. Entro il termine di cui al comma 1 il direttore generale 
conferisce i nuovi incarichi. Decorso inutilmente 
tale termine sono rinnovati automaticamente gli incarichi 
dei precedenti responsabili. 
4. Per far fronte a eccezionali esigenze organizzative 
il direttore generale competente in materia di personale 
può conferire, con le procedure previste dall'articolo 
18, comma 3, l'incarico di responsabile temporaneo di 
una struttura vacante ad un dirigente già responsabile 
di struttura qualora quest'ultimo sia assegnato ad una 
direzione generale diversa da quella in cui le strutture 
vacanti si collocano. 
Art. 18 
Mobilità, trasferimento e comando dei dirigenti 

1. Nel conferimento degli incarichi dirigenziali la 
mobilità è assunta come generale criterio organizzatore 
ai fini della migliore funzionalità della struttura operativa 
e della migliore utilizzazione delle risorse. 
2. Il direttore generale può, per specifiche esigenze 
di servizio, assegnare ad altro incarico di livello corrispondente 
i dirigenti della struttura di cui è responsabile, 
sentiti i dirigenti interessati. 
3. La mobilità dei dirigenti dalla direzione generale 
cui sono assegnati ad altra direzione o al Consiglio 
regionale è disposta, sentito il dirigente interessato, dal 
direttore generale competente in materia di personale, 
su richiesta rispettivamente del direttore generale della 
struttura di destinazione o del Segretario generale del 
Consiglio regionale. 
4. Con regolamento sono determinate le modalità e 
le procedure per l'attuazione della mobilità tra amministrazione 
regionale e soggetti pubblici e privati, nel 
rispetto dei principi di cui all'articolo 23 bis del d.lgs. 
165/2001. 
5. Il trasferimento e il comando di dirigenti presso 
altre amministrazioni pubbliche sono disposti dal direttore 
generale competente in materia di personale, previo 
parere favorevole del direttore generale della struttura di 
appartenenza del dirigente interessato. 
Sezione III 
Sistema di valutazione dei dirigenti 


Art. 19 
Soggetti della valutazione 



 
1. La valutazione dei direttori generali è effettuata 
dalla Giunta regionale. 
2. La valutazione dei coordinatori di area è effettuata 
dal direttore generale di riferimento. Nel caso in cui il 
coordinatore di area garantisca l'integrazione di funzioni 
trasversali la valutazione è effettuata sentiti gli altri 
direttori generali. 
3. La valutazione dei responsabili di settore e dei 
dirigenti di cui all'articolo 11 è effettuata dal direttore 
generale. Per i responsabili di settore e per i dirigenti di 
cui all'articolo 11 che riferiscono a un'area o al settore di 
un'area la valutazione avviene sulla base degli elementi 
di valutazione quantitativi e qualitativi forniti dai coordinatori 
di area. 
4. La valutazione dei dirigenti di cui all'articolo 11 
che riferiscono ad un settore di diretto riferimento al 
direttore generale è effettuata da quest'ultimo, su proposta 
del responsabile di settore. 
Art. 20 
Criteri e procedure per la valutazione dei dirigenti 

1. Gli indirizzi, i criteri e le procedure per la valutazione 
dei dirigenti sono definiti con deliberazione della 
Giunta regionale. 
2. Il mancato raggiungimento degli obiettivi o l'inosservanza 
delle direttive impartite dal direttore generale 
possono comportare la revoca dall'incarico. Nei casi di 
particolare gravità il rapporto di lavoro può essere risolto, 
secondo le disposizioni del codice civile e in conformità 
alle previsioni del contratto collettivo. 
3. I provvedimenti di cui al comma 2 sono adottati 
dal direttore generale di riferimento, sulla base degli 
elementi di valutazione quantitativi e qualitativi forniti 
dai coordinatori di area per i dirigenti assegnati all'area. 
La proposta di provvedimento è comunicata al dirigente 
interessato, che ha diritto di presentare le proprie controdeduzioni 
entro trenta giorni. 
4. I provvedimenti di cui al comma 2 sono adottati 
previo conforme parere del comitato dei garanti di cui 
all'articolo 21. Il parere viene reso entro trenta giorni 
dalla richiesta. Decorso inutilmente tale termine si prescinde 
dal parere. 
5. Il termine di cui al comma 4 può essere interrotto 
una sola volta per richiesta di chiarimenti, che devono 
essere forniti dal direttore generale interessato entro 
quindici giorni dalla richiesta, e ricomincia a decorrere 
trascorsi i quindici giorni suddetti. 
Art. 21 
Comitato dei garanti 


1. Il Comitato dei garanti, nominato con decreto del 
Presidente della Giunta regionale, è composto da: 
a) un magistrato amministrativo, anche in quiescenza, 
che lo presiede, designato dal Presidente del Tribunale 
amministrativo regionale della Toscana; 

b) un dirigente a tempo indeterminato della Giunta 
regionale eletto da tutti i dirigenti a tempo indeterminato 
della Giunta stessa, oppure un dirigente a tempo indeterminato 
del Consiglio regionale, eletto da tutti i dirigenti 
a tempo indeterminato del Consiglio stesso, qualora 
il comitato si debba esprimere su provvedimenti che 
riguardino il Consiglio regionale; 

c) un esperto scelto dal Presidente della Giunta 
regionale tra soggetti con specifica qualificazione ed 
esperienza nei settori dell'organizzazione amministrativa 
e del lavoro pubblico. 

2. Il Comitato dura in carica tre anni. 
3. Con deliberazione della Giunta regionale sono 
definite le modalità di elezione del componente dirigente 
regionale e le modalità di funzionamento del Comitato. 
Capo III 
Dotazione organica, programmazione del fabbisogno 
di personale e accesso 


Sezione I 
Dotazione organica e articolazione degli organici 


Art. 22 
Dotazione organica e articolazione degli organici 

1. Con propria deliberazione la Giunta regionale 
determina la dotazione organica della propria struttura 
e i posti relativi alla qualifica dirigenziale e alle singole 
categorie per il personale non dirigente. 
Art. 23 
Programmazione del fabbisogno di personale 


1. Con propria deliberazione la Giunta regionale per 
ogni legislatura determina gli indirizzi per la programmazione 
del fabbisogno di personale. 
2. Il direttore generale competente in materia di personale 
provvede, di norma annualmente, alla determinazione 
del fabbisogno di personale previa comunicazione 
al CTD. 
Sezione II 
Accesso 



 
Art. 24 
Reclutamento del personale 


1. Il reclutamento del personale presso la Regione 
avviene con contratto individuale di lavoro: 
a) tramite procedure selettive, per le assunzioni a 
tempo determinato e indeterminato; 
b) mediante avviamento a selezione, tramite i servizi 
per l'impiego ai sensi della normativa vigente, per il 
personale da inquadrare nelle categorie A e B, previa 
verifica della compatibilità con le mansioni da svolgere; 

c) con le modalità previste dalla legislazione vigente 
per le assunzioni obbligatorie; 
d) mediante trasferimento dei dipendenti in servizio 
presso altre amministrazioni, che facciano domanda. 

2. Con il regolamento di cui all'articolo 69 sono 
disciplinate: 

a) le modalità di assunzione agli impieghi; 

b) le procedure di selezione per l'assunzione a tempo 
determinato e indeterminato; 

c) le categorie riservatarie e le preferenze; 

d) le modalità di trasformazione del rapporto di lavoro 
da tempo parziale a tempo pieno; 

e) la composizione, le modalità di nomina, gli adempimenti 
e i compensi dei componenti interni ed esterni 
delle commissioni di selezione, comprese quelle per le 
borse di studio. 

3. I bandi e gli avvisi di selezione possono prevedere 
l'indicazione dei posti per ambito provinciale. 
4. La Giunta regionale e il Consiglio regionale possono 
definire, tramite intesa, le modalità di utilizzazione 
delle graduatorie di concorsi banditi per profili professionali 
comuni ai rispettivi ruoli. 
5. I bandi possono prevedere l'indizione di concorsi 
unici, previo accordo, anche al fine della ripartizione 
degli oneri relativi, tra la Regione e gli enti, aziende ed 
agenzie regionali, gli enti locali della Toscana, le aziende 
unità sanitarie locali (aziende USL) della Toscana e altre 
pubbliche amministrazioni. 
6. I bandi e gli avvisi di selezione della Regione, 
degli enti, aziende ed agenzie regionali sono pubblicati 
sul Bollettino ufficiale della Regione Toscana (BURT). 
7. Le norme sui compensi previsti per le commissioni 
di selezione della Regione Toscana trovano applicazione 
anche per le commissioni di concorso delle aziende 
USL. 
8. L'eventuale inquadramento dei dipendenti assegnati 
alla Regione ai sensi dell'articolo 34 bis del d.lgs. 
165/2001 è subordinato alla verifica da parte dell'amministrazione 
regionale del possesso dei requisiti indicati 
nella comunicazione prevista dal comma 1 dello stesso 
articolo. La verifica del possesso dei requisiti viene 
effettuata con le modalità previste dal regolamento di cui 
all'articolo 69. 

Art. 25 
Requisiti generali per l'accesso 


1. Per accedere all'impiego regionale è necessario 
possedere i seguenti requisiti generali: 

a) cittadinanza italiana; 

b) maggiore età; 

c) idoneità fisica allo svolgimento delle funzioni 

inerenti l'impiego; 
d) titolo di studio prescritto dal bando. 

2. Per quanto attiene al requisito di cui al comma 
1, lettera a), sono equiparati ai cittadini gli italiani 
non appartenenti alla Repubblica. I cittadini degli stati 
membri dell'Unione europea (UE) possono accedere, 
nel rispetto delle disposizioni di cui al decreto del Presidente 
del Consiglio dei ministri 7 febbraio 1994, n. 174 
(Regolamento recante norme sull'accesso dei cittadini 
degli Stati membri dell'Unione europea ai posti di lavoro 
presso le amministrazioni pubbliche), a tutti i posti delle 
dotazioni organiche a parità di requisiti purché abbiano 
un'adeguata conoscenza della lingua italiana da accertare 
nel corso dello svolgimento delle prove. 
3. Non possono accedere all'impiego regionale coloro 
che sono esclusi dall'elettorato politico attivo e coloro 
che sono stati destituiti dall'impiego ovvero licenziati 
per motivi disciplinari da pubbliche amministrazioni. 
4. Il dirigente competente in materia di reclutamento 
del personale valuta, nei confronti di coloro che sono 
stati dichiarati decaduti dall'impiego ai sensi dell'articolo 
127, comma primo, lettera d) del decreto del Presidente 
della repubblica 10 gennaio 1957, n. 3 (Testo unico 
delle disposizioni concernenti lo statuto degli impiegati 
civili dello Stato), la proporzione tra la gravità del comportamento 
che ha determinato la decadenza e il divieto 
di concorrere all'impiego regionale, fatti salvi i casi in 
cui il dipendente abbia prodotto documenti falsi o abbia 
dichiarato falsamente il possesso di titoli di studio. 
Art. 26 
Titoli di studio 


1. I titoli di studio per l'accesso dall'esterno all'impiego 
regionale sono i seguenti: 

a) categoria A: assolvimento dell'obbligo scolastico; 

b) categoria B: licenza della scuola dell'obbligo e 

abilitazione ovvero specializzazione professionale se 
richieste; 


 
c) categoria C: diploma di scuola secondaria superiore; 


d) categoria D: 

1) profili professionali collocati nella posizione economica 
di accesso D1: laurea o laurea magistrale, come 
disciplinate dall'ordinamento vigente, fatti salvi ulteriori 
titoli che siano necessari per le specifiche funzioni da 
svolgere; 

2) profili professionali collocati nella posizione economica 
di accesso D3: laurea magistrale, come disciplinata 
dall'ordinamento vigente ovvero titolo equivalente, 
fatti salvi ulteriori titoli che siano necessari per le specifiche 
funzioni da svolgere. 

2. Per licenza della scuola dell'obbligo si intende 
anche la licenza elementare conseguita anteriormente 
all'entrata in vigore della legge 31 dicembre 1962, n. 
1859 (Istituzione e ordinamento della scuola media 
statale). 
3. I bandi di selezione per la categoria B possono 
prevedere, con riferimento a mansioni specifiche che 
presuppongono necessariamente il possesso di specializzazione 
professionale, che la stessa sia acquisibile anche 
attraverso esperienze di lavoro. 
4. I titoli di studio dei cittadini degli stati membri 
dell'UE sono ammessi previo riconoscimento da parte 
della competente autorità statale. 
Art. 27 
Posti disponibili da coprire mediante selezione 

1. Si considerano posti disponibili da coprire mediante 
selezione sia quelli vacanti alla data del bando, sia 
quelli che risulteranno tali per effetto dei collocamenti a 
riposo previsti nei dodici mesi successivi. Questi ultimi 
sono conferiti al verificarsi delle singole vacanze qualora 
la selezione venga conclusa prima. 
Art. 28 
Graduatorie delle selezioni pubbliche 


1. Le graduatorie delle selezioni pubbliche sono pubblicate 
sul BURT e dalla data di pubblicazione decorrono 
i termini per eventuali impugnative. 
2. Le graduatorie delle selezioni pubbliche restano 
aperte per tre anni a decorrere dalla data del provvedimento 
di approvazione, fatta eccezione per le graduatorie 
delle selezioni per il reclutamento del personale di qualifica 
dirigenziale, che restano aperte per diciotto mesi. 
3. Le graduatorie possono essere utilizzate, nel 
rispetto delle percentuali di riserva dei posti previste 
dalla legge, per gli ulteriori posti di pari categoria che 
si dovessero rendere vacanti e disponibili nel periodo di 
validità delle stesse. 

4. Le graduatorie per il reclutamento a tempo indeterminato 
possono essere utilizzate anche per il reclutamento 
di personale a tempo determinato. Tale utilizzazione 
cessa al termine di un solo scorrimento completo di 
ciascuna graduatoria. 
5. La rinuncia o l'eventuale accettazione dell'assunzione 
a tempo determinato non comporta l'esclusione 
dalla graduatoria per il reclutamento a tempo indeterminato. 
6. Le graduatorie possono essere utilizzate anche 
per il reclutamento di personale a tempo parziale. La 
rinuncia da parte dell'idoneo comporta l'esclusione dalla 
graduatoria. 
7. Le graduatorie delle selezioni pubbliche per 
il reclutamento del personale a tempo indeterminato 
possono essere utilizzate, previa intesa con la Regione 
Toscana e nel rispetto della normativa generale in mate-
ria di selezioni pubbliche, dagli enti, aziende ed agenzie 
regionali, dagli enti locali della Toscana, dalle aziende 
USL della Toscana e da altre pubbliche amministrazioni. 
L'eventuale rifiuto dell'assunzione da parte dell'idoneo 
non comporta l'esclusione dalla graduatoria. 
8. La Regione può, d'intesa con gli enti e le amministrazioni 
di cui al comma 7, utilizzare le graduatorie 
delle selezioni pubbliche bandite dagli stessi solo per le 
assunzioni di personale da assegnare agli uffici regionali 
ubicati nello stesso ambito provinciale dell'ente o amministrazione 
che ha bandito la selezione. 
Art. 29 
Mobilità, comando e distacco. Aspettativa per rapporti 
di lavoro presso altra pubblica amministrazione 


1. La mobilità dei dipendenti tra le direzioni generali 
e tra queste e il Consiglio regionale è assunta come 
generale criterio di organizzazione ai fini della migliore 
funzionalità della struttura operativa e della utilizzazione 
ottimale delle risorse nonché dello sviluppo professionale 
del dipendente. 
2. La Regione può ricoprire posti vacanti in organico 
mediante passaggio diretto di dipendenti, appartenenti 
alla stessa categoria o a qualifica corrispondente, in servizio 
presso altre amministrazioni pubbliche, che facciano 
domanda di trasferimento. Il trasferimento è disposto 
previo consenso dell'amministrazione di appartenenza. 
3. La mobilità dei dipendenti dalla direzione generale 
a cui sono assegnati ad altra direzione o al Consiglio 

 
regionale è disposta, sentiti il dipendente interessato ed 
il direttore generale della struttura di provenienza, dal 
direttore generale competente in materia di personale, 
su richiesta, rispettivamente, del direttore generale della 
struttura di destinazione o del Segretario generale del 
Consiglio regionale. 

4. La Regione può consentire il trasferimento del proprio 
personale presso altre amministrazioni pubbliche. 
5. Il personale regionale può essere comandato presso 
amministrazioni pubbliche per esigenze di servizio delle 
stesse. Gli oneri finanziari connessi al comando sono 
a carico dell'ente presso il quale il personale regionale 
funzionalmente opera. 
6. Il comando di cui al comma 5, disposto previo 
assenso del dipendente, non può avere durata superiore 
a dodici mesi, eventualmente rinnovabili, e può essere 
revocato solo mediante intesa in forma scritta tra gli enti 
o su richiesta motivata del dipendente. 
7. La Regione può utilizzare personale comandato da 
altre pubbliche amministrazioni e in tal caso i relativi 
oneri finanziari sono posti a carico del bilancio regionale. 
8 La Regione, per specifiche esigenze organizzative, 
può distaccare, anche a tempo parziale, il personale 
regionale presso altre pubbliche amministrazioni. Il 
distacco è disposto d'intesa con l'amministrazione interessata 
e non può avere durata superiore a dodici mesi, 
eventualmente rinnovabili. Tale limite temporale non 
trova applicazione nel caso in cui il distacco sia previsto 
da apposita disposizione di legge. 

9. La Regione, per specifiche esigenze organizzative, 
può utilizzare personale distaccato da altre pubbliche 
amministrazioni. Gli oneri finanziari connessi al distacco 
sono a carico dell'ente di provenienza del personale 
distaccato. 
10. Il dipendente regionale a tempo indeterminato 
può essere collocato in aspettativa senza assegni per 
instaurare un rapporto di lavoro a tempo determinato 
presso altra pubblica amministrazione nei casi previsti 
dai CCNL o da specifiche disposizioni normative nazionali, 
previa intesa scritta tra gli enti. 
11. I dipendenti regionali possono chiedere di essere 
collocati in aspettativa senza assegni qualora vengano 
assunti a tempo determinato da altri enti pubblici come 
dirigenti con contratto a tempo determinato o con incarico 
di alta specializzazione di cui all'articolo 110 del 
decreto legislativo 18 agosto 2000, n. 267 (Testo unico 
delle leggi sull'ordinamento degli enti locali) oppure per 
instaurare un rapporto di lavoro subordinato a tempo 
determinato di durata massima triennale presso le istituzioni 
dell'UE. 

Capo IV 
Attività extraimpiego dei dipendenti 


Art. 30 
Oggetto 


1. Le disposizioni del presente capo individuano i 
principi generali per lo svolgimento di attività extraimpiego, 
retribuite e non, dei dipendenti della Giunta 
regionale, ad eccezione di quelli con rapporto di lavoro a 
tempo parziale con prestazione lavorativa non superiore 
al 50 per cento di quella a tempo pieno. 
2. Ai fini dell'applicazione delle disposizioni del 
presente capo si intendono per dipendenti della Giunta 
regionale quelli assunti a tempo indeterminato e determinato 
dalla Giunta. 
Art. 31 
Attività incompatibili 


1. Il dipendente non può: 
a) esercitare alcun commercio o industria o assumere 
impieghi alle dipendenze di privati o enti pubblici; 
b) assumere cariche in società a capitale interamente 
privato anche se a titolo gratuito; 
c) assumere le cariche di amministratore unico o 
delegato, di presidente del collegio dei revisori di società 
a capitale pubblico o a partecipazione pubblica, nonché 
di aziende di enti locali; 

d) esercitare alcuna professione o svolgere incarichi 
professionali retribuiti, ad eccezione di quanto previsto 
all'articolo 33. 

2. Il dipendente che eserciti attività o assuma incarichi 
in violazione del presente articolo e dell'articolo 34 
è diffidato dal dirigente della competente struttura a cessare 
dalla situazione di incompatibilità entro un termine 
non inferiore a quindici giorni e non superiore a trenta. 
Art. 32 
Attività compatibili 


1. Il dipendente può svolgere le attività che concretano 
la libera manifestazione del pensiero con le parole, 
lo scritto ed ogni altro mezzo di diffusione. Rientrano, in 
particolare, tra tali attività: 
a) le collaborazioni a giornali, riviste, enciclopedie 
e simili; 
b) l'utilizzazione economica come autore o inventore 
di opere dell'ingegno e di invenzioni industriali; 


 
c) la partecipazione a convegni e seminari e la tenuta 
di singole lezioni presso università ed istituti scolastici. 

2. Ai dipendenti assunti con contratto nazionale di 
lavoro giornalistico il comma 1 si applica limitatamente 
alle attività di cui alle lettere b) e c). 
3. Possono altresì essere svolti: 
a) gli incarichi per lo svolgimento dei quali le norme 
vigenti prevedono per il dipendente la collocazione in 
aspettativa o fuori ruolo; 

b) gli incarichi conferiti dalle organizzazioni sindacali 
a dipendenti presso le stesse distaccati o in aspettativa 
non retribuita. 

4. Le attività svolte, qualora comportino un compenso, 
sono comunicate all'amministrazione con le modalità 
definite dal regolamento di cui all'articolo 69. 
Art. 33 
Incarichi extraimpiego autorizzati ai dipendenti 
su richiesta di soggetti terzi 


1. Il dipendente può essere autorizzato all'assunzione 
di: 
a) incarichi esterni saltuari o temporanei, per i quali 
sia o meno previsto un compenso sotto qualsiasi forma, 
conferiti da altre pubbliche amministrazioni o da soggetti 
privati che non siano in conflitto con l'attività di lavoro 
svolta dal dipendente stesso; 

b) cariche in società pubbliche o a partecipazione 
pubblica, cooperative, società sportive dilettantistiche, 
organizzazioni non lucrative di utilità sociale e fondazioni, 
per le quali sia o meno previsto un compenso sotto 
qualsiasi forma, che non siano in conflitto con l'attività 
di lavoro svolta dal dipendente stesso. 

2. Tutti gli incarichi extraimpiego autorizzati ai 
dirigenti regionali non possono comportare complessivamente 
un compenso annuale superiore al 25 per cento 
del trattamento economico complessivo in godimento. 
Per i dipendenti non dirigenti il compenso annuale non 
può superare il 45 per cento del trattamento economico 
in godimento. 
3. Il regolamento di cui all'articolo 69 definisce: 
a) i criteri di individuazione degli incarichi e delle 
cariche di cui al comma 1, tenuto conto dei seguenti 
elementi di valutazione: 

1) natura dell'incarico; 

2) durata, tempi e modi di espletamento dell'incarico; 


3) sussistenza di altre autorizzazioni e di altri incarichi 
extraimpiego conferiti dalla Regione ai sensi dell' 
articolo 34; 

4) entità del compenso previsto. 

b) modalità e tempi per il rilascio dell'autorizzazione 
di cui al comma 1. 

4. L'autorizzazione di cui al comma 1 è disposta dal 
direttore generale competente in materia di personale. 
5. L'atto di autorizzazione dichiara la conciliabilità 
dell'incarico con il regolare espletamento dei compiti 
d'ufficio ed esclude il conflitto tra l'attività da svolgere 
e le funzioni esercitate dal dipendente. 
6. Il regolamento di cui all'articolo 69 definisce i criteri 
di valutazione della conciliabilità dell'incarico sulla 
base dei seguenti elementi: 
a) connessione con i compiti del dipendente e con le 
competenze delle strutture della Giunta regionale o della 
pubblica amministrazione presso cui il dipendente stesso 
presta servizio; 

b) sussistenza di finanziamenti regionali erogati dalla 
struttura regionale presso la quale il dipendente svolge 
le sue mansioni e connessi all'attività extraimpiego per 
lo svolgimento della quale il dipendente chiede l'autorizzazione. 


Art. 34 
Incarichi extraimpiego conferiti ai dipendenti 
della Giunta regionale 


1. Al dipendente possono essere conferiti incarichi 
retribuiti in rappresentanza e per conto della Giunta non 
ricompresi negli ordinari compiti di ufficio. 
2. Agli incarichi di cui al comma 1 si accede mediante 
atti dell'organo di direzione politica o del direttore 
generale competente in materia di personale. 
3. Spettano agli organi di direzione politica gli atti 
di nomina e di designazione di competenza regionale in 
seno ad enti ed organismi esterni. 
4. Spetta al direttore generale competente in materia 
di personale il conferimento ai dipendenti degli incarichi 
di valenza interna. 
5. Il regolamento di cui all'articolo 69 definisce: 
a) gli incarichi o le tipologie di incarichi retribuiti 
aventi valenza interna di cui al comma 4 che non siano 
già previsti espressamente da legge o altra fonte normativa; 


b) limiti, criteri e modalità per il conferimento degli 
incarichi retribuiti in rappresentanza e per conto della 
Giunta non ricompresi nei compiti d'ufficio, tenuto 
conto di quanto previsto dai CCNL, con particolare 
riferimento a: 

1) istituzione di appositi registri regionali; 
2) limiti dei compensi; 



 
3) obblighi dell'incaricato; 

4) conciliabilità degli incarichi con il regolare espletamento 
dei compiti d'ufficio e insussistenza del conflitto 
di interessi. 

6. Gli incarichi svolti in conseguenza diretta delle 
nomine di competenza del Consiglio regionale non 
necessitano della preventiva autorizzazione di cui all'articolo 
33. 
7. Gli incarichi aventi valenza interna alle strutture 
del Consiglio regionale svolti dai dipendenti della Giunta 
regionale non necessitano della preventiva autorizzazione 
di cui all'articolo 33. 
8. Il regolamento di cui all'articolo 69 definisce gli 
incarichi in rappresentanza delle regioni o in qualità di 
esperti regionali, su designazione della Conferenza dei 
presidenti delle regioni e delle province autonome, ovvero, 
su segnalazione del Presidente o di un componente 
della Giunta regionale, in seno a comitati o organismi a 
composizione mista Stato-regioni. 
Capo V 
Azioni positive per le dipendenti regionali 


Art. 35 
Pari opportunità e parità di trattamento 


1. La Regione persegue una politica di pari opportunità 
e parità di trattamento fra uomo e donna nell'accesso 
all'impiego e durante il rapporto di lavoro mediante 
azioni positive, volte alla rimozione degli ostacoli che di 
fatto impediscono un pieno inserimento delle dipendenti 
nell'attività lavorativa ed una loro concreta partecipazione 
ad occasioni di avanzamento professionale. 
Art. 36 
Azioni positive 


1. La Giunta regionale approva azioni positive dirette 
specificamente a: 
a) promuovere l'inserimento delle donne nelle attività 
e nelle posizioni lavorative ove sussiste un divario 
di genere; 

b) favorire un'organizzazione flessibile dell'orario di 
lavoro per meglio conciliare la vita familiare con la vita 
lavorativa; 

c) agevolare il reinserimento delle lavoratrici al rientro 
dal congedo per maternità, anche attraverso il mantenimento 
delle proprie mansioni o di mansioni equivalenti 
e l'accesso alla formazione; 

d) attivare, nella gestione delle risorse umane, comportamenti 
coerenti con i principi di pari opportunità e di 
valorizzazione delle differenze di genere; 

e) prevenire situazioni di discriminazione diretta e 
indiretta e molestie sessuali. 

2. Le azioni di cui al comma 1 si applicano ai dipendenti 
della Giunta regionale e, di norma, sentito l'Ufficio 
di presidenza del Consiglio regionale, ai dipendenti del 
Consiglio stesso. 
Art. 37 
Soggetti proponenti 


1. Le azioni positive sono individuate sulla base delle 
proposte formulate dal Comitato per le pari opportunità 
di cui all'articolo 19 del CCNL per il personale del comparto 
delle regioni e delle autonomie locali successivo a 
quello del 1° aprile 1999 in raccordo con il Consigliere 
regionale di parità di cui all'articolo 12 del decreto legislativo 
11 aprile 2006, n. 198 (Codice delle pari opportunità 
tra uomo e donna, a norma dell'articolo 6 della l. 
28 novembre 2005, n. 246), la Commissione regionale 
per la promozione di condizioni di pari opportunità tra 
uomo e donna istituita con la legge regionale 23 febbraio 
1987, n. 14 (Istituzione della commissione regionale per 
la promozione di condizioni di pari opportunità tra uomo 
e donna) e le strutture regionali competenti in materia e 
concordate con le organizzazioni sindacali. 
Art. 38 
Informazioni sulle azioni positive e rapporto 
sulla situazione del personale 


1. Gli atti con cui sono approvate le azioni positive 
sono trasmessi al Comitato per le pari opportunità, alla 
Commissione regionale per la promozione di condizioni 
di pari opportunità tra uomo e donna, il Consigliere 
regionale di parità e portati a conoscenza delle dipendenti 
e dei dipendenti regionali. 
2. La direzione generale competente in materia di 
personale e di pari opportunità predispone un rapporto 
annuale sulla situazione e sulle dinamiche del personale 
maschile e femminile della Regione e sullo stato di attuazione 
delle azioni positive. 
3. Il rapporto di cui al comma 2 è trasmesso alla 
Giunta regionale, al Comitato per le pari opportunità, al 
Consigliere regionale di parità, alla Commissione regionale 
per la promozione di condizioni di pari opportunità 
tra uomo e donna e alle organizzazioni sindacali. 
Art. 39 
Finanziamenti 


1. Il bilancio regionale finanzia le attività di studio, 
ricerca e promozione sui principi di parità proposti dal 
Comitato per le pari opportunità e le azioni positive non 

 
riconducibili a attività regionali già finanziate da appositi 
stanziamenti regionali. La Regione ricerca i collegamenti 
a livello europeo e nazionale al fine di utilizzare i fondi 
delle rispettive programmazioni. 

Capo VI 
Ordinamento delle strutture di supporto agli 
organi di governo della Regione 


Art. 40 
Strutture di supporto agli organi di governo 


1. Il Presidente della Giunta regionale dispone di un 
ufficio di gabinetto e di un ufficio di segreteria organizzativa 
per lo svolgimento di funzioni di diretto supporto, 
ivi comprese le attività di segreteria particolare e le 
relazioni interne ed esterne. Il Presidente della Giunta 
regionale dispone altresì, all'interno del proprio ufficio 
di gabinetto, del portavoce di cui all'articolo 43. 
2. Il Vicepresidente della Giunta regionale e ciascun 
componente della Giunta regionale dispongono di un 
ufficio di segreteria organizzativa per lo svolgimento di 
funzioni di diretto supporto, ivi comprese le attività di 
segreteria particolare e le relazioni interne ed esterne. 
3. Il raccordo con i dirigenti della struttura operativa, 
ai quali compete comunque la direzione finanziaria, 
tecnica e amministrativa, è realizzato tramite i direttori 
generali di cui all'articolo 7. 
4. Per ogni legislatura, la Giunta regionale, entro 
novanta giorni dall'insediamento, determina con propria 
deliberazione, modificabile nel corso della legislatura, 
la dotazione di personale che può essere assegnata agli 
uffici di cui ai commi 1 e 2. Fino all'adozione di tale 
provvedimento si applicano le determinazioni adottate 
nella precedente legislatura con la corrispondente deliberazione. 
Art. 41 
Responsabile delle strutture di supporto 
agli organi di governo 


1. Gli incarichi di responsabile dell'ufficio di gabinetto 
e dell'ufficio di segreteria organizzativa del Presidente 
della Giunta regionale sono disposti con decreto 
del Presidente stesso. Gli incarichi di responsabile degli 
uffici di segreteria organizzativa del Vicepresidente e 
degli assessori sono disposti con deliberazione della 
Giunta regionale, su proposta nominativa degli amministratori 
interessati. 
2. Il responsabile delle strutture di supporto può 
essere scelto: 
a) fra i dirigenti ed il personale regionale a tempo 
indeterminato appartenente alla categoria D; 

b) fra i dirigenti ed il personale appartenente alla 
categoria D di enti locali o alla categoria corrispondente 
di altre amministrazioni pubbliche; 

c) fra soggetti provenienti dal settore privato o pubblico 
in possesso di comprovati requisiti professionali 
adeguati alle mansioni da svolgere. 

3. Nella dotazione organica di provenienza è mantenuto 
indisponibile un numero di posti pari a quello dei 
dipendenti regionali a tempo indeterminato preposti alle 
strutture speciali di supporto. 
4. Il responsabile dell'ufficio di gabinetto del Presidente 
della Giunta regionale adotta gli atti concernenti le 
spese di rappresentanza, di cerimoniale e di patrocinio 
del Presidente stesso. 
Art. 42 
Rapporto di lavoro del responsabile delle strutture di 
supporto agli organi di governo 


1. Il rapporto di lavoro dei soggetti di cui all'articolo 
41 si costituisce con contratto di diritto privato di durata 
non superiore al mandato dell'amministratore proponente, 
rinnovabile e che si risolve di diritto con la proclamazione 
del nuovo Presidente della Giunta regionale. 
2. Il contratto può essere altresì risolto in qualunque 
momento da parte del Presidente o del componente della 
Giunta di riferimento. In tal caso il dipendente cessa 
immediatamente il proprio servizio e allo stesso viene 
corrisposta l'indennità sostitutiva del preavviso pari a 
due mesi di retribuzione nonché il rateo relativo alla 
tredicesima mensilità e il corrispettivo economico delle 
ferie maturate e non godute. 
3. Il contratto non si risolve qualora il responsabile, 
previo consenso dell'interessato e del Presidente o del 
componente della Giunta al cui ufficio di segreteria è 
preposto, venga chiamato a ricoprire il ruolo di responsabile 
dell'ufficio di segreteria di un altro componente 
della Giunta. In tal caso si provvede all'integrazione del 
contratto originario, ferma restando la durata complessiva 
dello stesso. 
4. Per il responsabile delle strutture di supporto che 
sia scelto tra i soggetti di cui all'articolo 41, comma 2, 
lettera a), la sottoscrizione del contratto comporta la 
novazione del rapporto di lavoro in atto. 
5. Il servizio prestato in forza del contratto è utile, 
ad ogni effetto, ai fini dei trattamenti di quiescenza e di 
previdenza, nonché ai fini dell'anzianità di servizio nella 
categoria o qualifica di provenienza. Alla cessazione del 
contratto, salvo che sia dovuta a giusta causa di licenziamento, 
il dipendente è riassunto automaticamente nella 

 
categoria o qualifica posseduta prima della sottoscrizione 
del contratto stesso, con conservazione dell'anzianità 
complessivamente maturata nella medesima categoria o 
qualifica ai fini del trattamento giuridico, economico, di 
quiescenza e di previdenza. 

6. Per il responsabile delle strutture di supporto che 
sia scelto tra i soggetti di cui all'articolo 41, comma 2, 
lettere b) e c), la nomina è subordinata alla collocazione 
in aspettativa o fuori ruolo da parte dell'ente di provenienza, 
secondo il relativo ordinamento. 
7. I responsabili delle strutture di supporto non possono 
essere destinatari di nomine e designazioni da parte 
della Regione per tutta la durata dell'incarico. 
8. La Giunta regionale determina, tenuto conto 
della analoga determinazione dell'Ufficio di presidenza 
del Consiglio regionale, il trattamento economico dei 
responsabili delle strutture di supporto. 
9. Per il responsabile dell'ufficio di gabinetto del 
Presidente della Giunta regionale il trattamento di cui al 
comma 8 non può essere superiore a quello spettante ai 
coordinatori di area di cui all'articolo 8. 
10. Per i responsabili degli uffici di segreteria di 
ciascun componente della Giunta regionale, compreso 
quello del Presidente, il trattamento di cui al comma 8 
non può essere superiore a quello spettante ai dirigenti 
responsabili di settore di cui all'articolo 9. 
11. Ai responsabili dell'ufficio di gabinetto del Presidente 
e degli uffici di segreteria di ciascun componente 
della Giunta, compreso il Presidente, nonché al portavoce 
di cui all'articolo 43 può essere corrisposta, mediante 
deliberazione della Giunta, una specifica indennità non 
superiore a quanto attribuito dall'amministrazione come 
indennità di risultato ai dirigenti, ai sensi del contratto 
collettivo nazionale di lavoro. 
12. L'assunzione a tempo determinato del responsabile 
delle strutture di supporto non consente la trasformazione 
in rapporto di lavoro a tempo indeterminato. 
Il servizio prestato costituisce rapporto di lavoro alle 
dipendenze di amministrazioni pubbliche. 
Art. 43 
Portavoce del Presidente della Giunta regionale 

1. Il Presidente della Giunta regionale può avvalersi, 
per l'intera durata del proprio mandato, di un portavoce, 
anche esterno all'amministrazione, con compiti di diretta 
collaborazione per la gestione dei rapporti di carattere 
politico-istituzionale con gli organi di informazione. 
2. Il Portavoce è scelto tra giornalisti o esperti in 
comunicazione e non può esercitare altra attività professionale 
per tutta la durata dell'incarico. 
3. L'incarico è disposto con decreto del Presidente 
della Giunta regionale. 
4. Il rapporto di lavoro del Portavoce si costituisce 
con contratto di diritto privato a tempo determinato, rinnovabile 
e che si risolve di diritto con la cessazione dalla 
carica del Presidente o per revoca dell'incarico da parte 
dello stesso. In tale ultimo caso al Portavoce è corrisposta 
l'indennità sostitutiva del preavviso pari a due mesi 
di retribuzione nonché il rateo relativo alla tredicesima 
mensilità ed il corrispondente economico delle ferie 
maturate e non godute. 
5. Il trattamento economico del Portavoce non può 
essere superiore a quello spettante ai dirigenti regionali 
responsabili di settore. 
6. Qualora il Portavoce sia scelto fra dipendenti della 
Regione o di altre amministrazioni pubbliche, si applicano 
le disposizioni di cui all'articolo 13, comma 4. 
7. L'incarico di Portavoce non costituisce titolo valutabile 
nelle selezioni bandite dalla Regione. 
Art. 44 
Personale delle strutture di supporto 
agli organi di governo 


1. Il personale assegnato alle strutture di cui all'articolo 
40 può essere scelto: 
a) tra il personale regionale a tempo indeterminato in 
servizio presso la Regione Toscana; 
b) tra il personale a tempo indeterminato dipendente 
di altra pubblica amministrazione, previo collocamento 
in aspettativa o in posizione di fuori ruolo con contratto 
a tempo determinato, pieno o parziale, oppure mediante 
comando alla Regione; 

c) tra i soggetti non dipendenti da pubbliche amministrazioni, 
con contratto a tempo determinato, pieno o 
parziale. 

2. Nella dotazione organica di provenienza è mantenuto 
indisponibile un numero di posti pari a quello del 
personale regionale a tempo indeterminato preposto alle 
strutture speciale di supporto. 
3. Il contratto di lavoro del personale di cui al comma 
1, lettere b) e c), termina alla scadenza del mandato del 
relativo amministratore e può essere risolto in qualsiasi 
momento da parte del Presidente e di ciascun componente 
la Giunta regionale. In tale ultimo caso all'interessato 
è corrisposta l'indennità sostitutiva del preavviso pari a 

 
due mesi di retribuzione nonché il rateo relativo alla tredicesima 
mensilità e il corrispondente economico delle 
ferie maturate e non godute. 

4. Il contratto non si risolve qualora il personale, 
previo consenso dell'interessato e del Presidente o del 
componente della Giunta regionale del cui ufficio di 
segreteria lo stesso fa parte, venga assegnato all'ufficio 
di segreteria di un altro componente della Giunta. In tal 
caso si provvede all'integrazione del contratto originario, 
ferma restando la durata complessiva dello stesso. 
5. Per gli uffici di segreteria il numero di personale 
a tempo determinato, escluso il responsabile, non può 
essere superiore al 50 per cento dei posti assegnati, con 
arrotondamento all'unità superiore. 
6. Entro novanta giorni dall'insediamento la Giunta 
regionale determina, con propria deliberazione, i criteri 
di reclutamento del personale di cui al comma 1, lettere 
b) e c). 
7. Al personale di cui al presente articolo si applicano 
le disposizioni legislative e contrattuali in vigore per il 
personale regionale a tempo indeterminato, in quanto 
compatibili. 
8. L'assunzione a tempo determinato del personale di 
cui al presente articolo non consente il passaggio diretto 
ai ruoli regionali. Il servizio prestato costituisce rapporto 
di lavoro alle dipendenze di amministrazioni pubbliche. 
Art. 45 
Indennità per il personale delle strutture di 
supporto agli organi di governo 


1. Al personale di cui all'articolo 44, fatta eccezione 
per i relativi responsabili, è corrisposto mensilmente 
per tutta la durata dell'assegnazione, per le peculiarità 
dell'attività svolta, uno specifico emolumento che integra 
le altre voci stipendiali fisse e continuative e che esclude 
l'attribuzione di ogni altro beneficio economico. 
Art. 46 
Forme di supporto all'esercizio delle funzioni degli 
organi di direzione politica 


1. Per lo svolgimento delle attività e delle funzioni 
di propria competenza, la Giunta regionale può avvalersi 
della collaborazione a titolo consultivo di speciali comitati 
o nuclei di valutazione da essa costituiti. 
2. I comitati o nuclei di valutazione di cui al comma 1 
operano su impulso del Presidente della Giunta regionale, 
in raccordo con la direzione generale della presidenza 
di cui all'articolo 4 e sono composti da dirigenti a tempo 
indeterminato ed eventualmente da esperti di particolare 
qualificazione, scelti fra docenti universitari, professionisti 
iscritti negli appositi albi, dirigenti pubblici e 
privati. 

3. I componenti della Giunta regionale possono fruire 
di interventi formativi finalizzati all'acquisizione delle 
conoscenze necessarie all'efficace ed efficiente svolgimento 
delle proprie funzioni. 
Art. 47 
Prestazioni esterne 


1. La Giunta regionale, nell'ambito della somma 
annuale stanziata nel competente capitolo del bilancio di 
previsione, finalizzata al finanziamento di consulenze o 
prestazioni libero-professionali, delibera i relativi incarichi, 
su proposta nominativa degli amministratori interessati, 
in relazione alle funzioni ad essi attribuiti. 
2. All'inizio di ogni legislatura la Giunta regionale 
individua con propria deliberazione il numero massimo 
degli esperti per ciascun anno di legislatura e i criteri 
per la scelta degli stessi, fermo restando la necessità del 
possesso da parte degli esperti di idonee e comprovate 
esperienze rispetto all'incarico da ricoprire. 
Capo VII 
Disposizioni organizzative relative 
al Consiglio regionale 


Sezione I 
Coordinamento con le disposizioni sull'autonomia 
organizzativa del Consiglio regionale 


Art. 48 
Coordinamento con le disposizioni sull'autonomia 
organizzativa del Consiglio regionale 


1. Il presente capo disciplina l'organizzazione e 
l'ordinamento del personale del Consiglio regionale per 
quanto non previsto dalla l.r. 4/2008 e dal regolamento 
interno di organizzazione del Consiglio regionale approvato 
con deliberazione del Consiglio regionale dell'11 
novembre 2008. 
Sezione II 
Ordinamento delle strutture di supporto agli organismi 
politici del Consiglio regionale 


Art. 49 
Strutture di supporto agli organismi politici 
del Consiglio regionale 


1. Il Presidente del Consiglio regionale dispone di 

 
un ufficio di gabinetto e di un ufficio di segreteria organizzativa 
per lo svolgimento delle funzioni di diretto 
supporto, ivi comprese le attività di segreteria particolare 
e le relazioni interne ed esterne. 

2. Ciascun componente dell'Ufficio di presidenza, il 
Portavoce dell'opposizione di cui all'articolo 10, comma 
2 dello Statuto, nonché ciascun gruppo consiliare dispongono 
di propri uffici di segreteria organizzativa, per lo 
svolgimento delle funzioni di cui al comma 1. 
3. Il raccordo con i dirigenti della struttura operativa, 
ai quali compete comunque la direzione finanziaria, tecnica 
e amministrativa, è realizzato tramite il segretario 
generale. 
4. Per ogni legislatura, il Consiglio regionale, entro 
novanta giorni dall'insediamento, determina con propria 
deliberazione, modificabile nel corso della legislatura, 
su proposta dell'Ufficio di presidenza, la dotazione di 
personale che può essere assegnata agli uffici di cui 
ai commi 1 e 2 e a quelli di cui all'articolo 55. Fino 
all'adozione di tale provvedimento si applicano le determinazioni 
adottate nella precedente legislatura con la 
corrispondente deliberazione. 
Art. 50 
Responsabile delle strutture di supporto agli organismi 
politici del Consiglio regionale 


1. Gli incarichi di responsabile dell'ufficio di gabinetto 
e dell'ufficio di segreteria organizzativa del Presidente 
del Consiglio regionale sono disposti con decreto 
del Presidente stesso. Gli incarichi di responsabile degli 
uffici di segreteria dei componenti l'Ufficio di presidenza 
del Consiglio regionale dell'ufficio di segreteria del 
Portavoce dell'opposizione di cui all'articolo 10, comma 
2 dello Statuto sono disposti su richiesta nominativa di 
ciascun interessato. 
2. Il responsabile delle strutture di supporto può 
essere scelto: 
a) fra i dirigenti ed il personale regionale a tempo 
indeterminato appartenente alla categoria D; 
b) fra i dirigenti ed il personale appartenente alla 
categoria D di enti locali o alla categoria corrispondente 
di altre amministrazioni pubbliche; 

c) fra soggetti provenienti dal settore privato o pubblico 
in possesso di comprovati requisiti professionali 
adeguati alle mansioni da svolgere. 

3. Nella dotazione organica di provenienza è mantenuto 
indisponibile un numero di posti pari a quello del 
personale regionale a tempo indeterminato preposto alle 
strutture speciali di supporto. 
Art. 51 
Rapporto di lavoro del responsabile delle strutture di 
supporto agli organismi politici del 
Consiglio regionale 


1. Il rapporto di lavoro dei soggetti di cui all'articolo 
50, comma 1 si costituisce con contratto di diritto privato 
di durata non superiore alla durata in carica del Presidente 
del Consiglio regionale e dell'Ufficio di presidenza, e 
rinnovabile. 
2. Il contratto di cui al comma 1 può essere risolto 
in qualunque momento da parte del Presidente, del 
componente dell'Ufficio di presidenza o del Portavoce 
dell'opposizione. In tal caso il dipendente cessa il proprio 
servizio dalla data del licenziamento e allo stesso 
viene corrisposta l'indennità sostitutiva del preavviso 
pari a due mesi di retribuzione nonché il rateo relativo 
alla tredicesima mensilità e il corrispettivo economico 
delle ferie maturate e non godute. 
3. Il contratto non si risolve qualora il responsabile, 
previo consenso dell'interessato e del Presidente, del 
Portavoce dell'opposizione o del componente dell'Ufficio 
di presidenza del cui ufficio di segreteria è responsabile, 
venga chiamato a ricoprire il ruolo di responsabile 
dell'ufficio di segreteria del Presidente, del Portavoce 
dell'opposizione, di un altro componente dell'Ufficio di 
presidenza o di un gruppo consiliare composto da oltre 
tredici consiglieri. In tal caso si provvede all'integrazione 
del contratto originario, ferma restando la durata 
complessiva dello stesso. 
4. L'Ufficio di Presidenza del Consiglio regionale 
determina, tenuto conto della analoga determinazione 
della Giunta regionale, il trattamento economico dei 
respon sabili delle strutture di supporto. 
5. Per il responsabile dell'ufficio di gabinetto del 
Presidente del Consiglio regionale il trattamento di cui al 
comma 4 non può essere superiore a quello spettante ai 
direttori di area di cui all'articolo 19 della l.r. 4/2008. 
6. Per i responsabili degli uffici di segreteria di 
ciascun componente dell'Ufficio di presidenza del Consiglio 
regionale, compreso quello del Presidente, e del 
Portavoce dell'opposizione, il trattamento di cui al 
comma 4 non può essere superiore a quello spettante 
ai dirigenti responsabili di settore di cui all'articolo 20 
della l.r. 4/2008. 
7. Ai soggetti di cui all'articolo 50, comma 1 può 
essere corrisposta, mediante deliberazione dell'Ufficio 
di presidenza del Consiglio regionale, una specifica 
indennità non superiore a quanto attribuito dall'ammini

 
strazione come indennità di risultato ai dirigenti, ai sensi 
del vigente contratto collettivo nazionale di lavoro. 

8. Per il responsabile delle strutture di supporto che 
sia scelto tra i soggetti di cui all'articolo 50, comma 
2, lettera a) la sottoscrizione del contratto comporta la 
novazione del rapporto di lavoro in atto, a cura della 
struttura competente in ordine a quest'ultimo. 
9. All'instaurazione ed alla risoluzione del rapporto 
di lavoro del personale di cui all'articolo 50, comma 2, 
lettere b) e c), provvede la struttura individuata a tali 
fini dalle intese di cui all'articolo 29, comma 6, della l.r. 
4/2008. 
10. Il servizio prestato in forza del contratto è utile, 
ad ogni effetto, ai fini dei trattamenti di quiescenza e di 
previdenza, nonché ai fini dell'anzianità di servizio nella 
categoria o qualifica di provenienza. Alla cessazione del 
contratto, salvo che sia dovuta a giusta causa di licenziamento, 
il dipendente regionale a tempo indeterminato 
è riassunto automaticamente nella categoria o qualifica 
posseduta prima della sottoscrizione del contratto stesso, 
con conservazione dell'anzianità complessivamente 
maturata nella medesima categoria o qualifica ai fini 
del trattamento giuridico, economico, di quiescenza e di 
previdenza. 
11. Per il responsabile delle strutture di supporto che 
sia scelto tra i soggetti di cui all'articolo 50, comma 2, 
lettera b) la nomina è subordinata alla collocazione in 
aspettativa o fuori ruolo da parte dell'ente di provenienza, 
secondo il relativo ordinamento. 
12. I responsabili delle strutture di supporto non possono 
essere destinatari di nomine e designazioni da parte 
della Regione per tutta la durata dell'incarico. 
13. L'assunzione a tempo determinato del responsabile 
delle strutture di supporto non consente la trasformazione 
in rapporto di lavoro a tempo indeterminato. 
Il servizio prestato costituisce rapporto di lavoro alle 
dipendenze di amministrazioni pubbliche. 
Art. 52 
Portavoce del Presidente del Consiglio regionale 

1. Il Presidente del Consiglio regionale può avvalersi, 
per l'intera durata in carica, di un portavoce, anche ester-
no all'amministrazione, con compiti di diretta collaborazione 
per la gestione dei rapporti di carattere politicoistituzionale 
con gli organi di informazione. 
2. Il portavoce è scelto tra giornalisti o esperti in 
comunicazione e non può esercitare altra attività professionale 
per tutta la durata dell'incarico. 
3. L'incarico è disposto con deliberazione dell'Ufficio 
di presidenza del Consiglio regionale. 
4. Il relativo contratto a tempo determinato è rinnovabile 
e si risolve di diritto con la cessazione dalla carica 
del Presidente o in caso di revoca dell'incarico da parte 
dello stesso. In tale ultimo caso al portavoce è corrisposta 
l'indennità sostitutiva del preavviso pari a due mesi 
di retribuzione nonché il rateo relativo alla tredicesima 
mensilità e il corrispondente economico delle ferie maturate 
e non godute. 
5. Il trattamento economico del portavoce non può 
essere superiore a quello spettante ai dirigenti regionali 
responsabili di settore. 
6. Al portavoce può essere corrisposta, mediante 
deliberazione dell'Ufficio di presidenza del Consiglio 
regionale, una specifica indennità non superiore a quanto 
attribuito dall'amministrazione come indennità di risultato 
ai dirigenti, ai sensi del vigente CCNL. 
7. Qualora il portavoce sia scelto fra dipendenti della 
Regione, di enti locali o di altre amministrazioni pubbliche, 
si applicano le disposizioni di cui all'articolo 13, 
comma 4. 
8. L'incarico di portavoce non costituisce titolo valutabile 
nelle selezioni bandite dalla Regione. 
Art. 53 
Personale delle strutture di supporto agli organismi 
politici del Consiglio regionale 


1. Il personale assegnato agli uffici di cui all'articolo 
49, commi 1 e 2 può essere scelto: 
a) tra il personale regionale a tempo indeterminato in 
servizio presso la Regione Toscana; 
b) tra il personale a tempo indeterminato dipendente 
di altra pubblica amministrazione, previo collocamento 
in aspettativa o in posizione di fuori ruolo oppure 
mediante comando alla Regione, reclutato con contratto 
a tempo determinato, pieno o parziale; 

c) tra il personale non dipendente da pubbliche 
amministrazioni, reclutato con le modalità di cui all'articolo 
44, comma 1, con contratto a tempo determinato, 
pieno o parziale. 

2. L'Ufficio di presidenza del Consiglio regionale 
determina i criteri di reclutamento del personale di cui al 
comma 1, lettere b) e c). 
3. Agli adempimenti relativi all'instaurazione ed alla 
risoluzione del rapporto di lavoro del personale di cui al 
comma 1 lettere b) e c) provvede la struttura individuata 

 
a tali fini dalle intese di cui all'articolo 29, comma 6, 
della l.r. 4/2008. 

4. Il contratto di lavoro del personale di cui al comma 
1, lettere b) e c) ha una durata pari alla durata in carica 
del Presidente del Consiglio regionale e dell'Ufficio di 
presidenza del Consiglio regionale e può essere risolto in 
qualsiasi momento da parte del Presidente del Consiglio, 
di ciascun componente dell'Ufficio di presidenza o del 
Portavoce dell'opposizione. In tale caso all'interessato 
è corrisposta l'indennità sostitutiva del preavviso pari a 
due mesi di retribuzione nonché il rateo relativo alla tredicesima 
mensilità e il corrispondente economico delle 
ferie maturate e non godute. 
5. Il contratto non si risolve qualora il personale, 
previo consenso dell'interessato e del Presidente, del 
portavoce dell'opposizione o del componente dell'Ufficio 
di presidenza del cui ufficio di segreteria fa parte, 
venga chiamato a far parte dell'ufficio di segreteria del 
Presidente, del Portavoce dell'opposizione, di un altro 
componente dell'Ufficio di presidenza o di un gruppo 
consiliare oppure qualora, previo consenso dell'interessato, 
sia trasformata la tipologia del rapporto da 
tempo pieno a tempo parziale o viceversa. In tal caso si 
provvede all'integrazione del contratto originario, ferma 
restando la durata complessiva dello stesso. 
6. Al personale di cui al presente articolo si applicano 
le disposizioni legislative e contrattuali in vigore per il 
personale regionale a tempo indeterminato, in quanto 
compatibili. 
7. L'assunzione a tempo determinato del personale 
di cui al presente articolo non consente il passaggio 
diretto al ruolo regionale. Il servizio prestato costituisce 
rapporto di lavoro alle dipendenze di amministrazioni 
pubbliche. 
8. Nella dotazione organica di provenienza è mantenuto 
indisponibile un numero di posti pari a quello del 
personale regionale a tempo indeterminato preposto alle 
strutture speciali di supporto. 
Art. 54 
Indennità per il personale delle strutture di supporto agli 
organismi politici del Consiglio regionale 


1. Al personale assegnato agli uffici di cui all'articolo 
49, commi 1 e 2 fatta eccezione per i responsabili, 
nell'ambito delle complessive disponibilità di bilancio, 
mediante deliberazione dell'Ufficio di presidenza del 
Consiglio regionale, è corrisposto mensilmente per tutta 
la durata dell'assegnazione, per le peculiarità dell'attività 
svolta, uno specifico emolumento che integra le altre 
voci stipendiali fisse e continuative e che esclude l'attribuzione 
di ogni altro beneficio economico. 

Sezione III 
Strutture dei gruppi consiliari e personale assegnato 


Art. 55 
Segreterie dei gruppi consiliari 


1. Ogni gruppo consiliare dispone di un ufficio 
di segreteria per lo svolgimento di funzioni di diretto 
supporto, la cui dotazione organica è individuata con la 
deliberazione di cui all'articolo 49, comma 4. 
2. Nel caso di variazione, durante la legislatura, della 
composizione dei gruppi consiliari, anche con costituzione 
di nuovi gruppi, le dotazioni di personale dei 
gruppi consiliari variati o nuovi sono rideterminate con 
deliberazione dell'Ufficio di presidenza del Consiglio 
regionale, in modo da non eccedere complessivamente 
le precedenti dotazioni organiche dei gruppi consiliari 
interessati dalla variazione. 
3. La disposizione di cui al comma 2 non si applica 
qualora la variazione sia diretta a costituire gruppi consiliari 
corrispondenti a: 
a) partiti o movimenti politici che siano rappresentati 
in almeno una delle camere del Parlamento da un gruppo 
parlamentare o da una componente politica all'interno 
del gruppo misto riconosciuta ai sensi dei regolamenti 
parlamentari; 

b) partiti o movimenti politici che, sebbene privi di 
rappresentanza parlamentare, alle ultime elezioni politiche 
abbiano presentato, anche congiuntamente con altri, 
con il medesimo contrassegno, proprie candidature o 
liste di candidati in almeno dieci regioni. 

4. La disposizione di cui al comma 2 non si applica, 
altresì, qualora la variazione sia diretta a costituire 
il gruppo misto di cui all'articolo 16, comma 3, dello 
Statuto. 
5. L'Ufficio di presidenza del Consiglio regionale, 
nella rideterminazione degli organici di cui al comma 2, 
tiene conto delle circostanze che hanno determinato la 
variazione e osserva comunque criteri di proporzionalità 
tra l'assegnazione del personale e il numero dei consiglieri 
aderenti ai gruppi variati nella composizione e di 
nuova costituzione. 
6. Nel caso di fusione di più gruppi consiliari durante 
la legislatura il gruppo consiliare unificato ha una dotazione 
organica pari alla somma numerica delle dotazioni 
di personale dei gruppi consiliari originari, ferma restando 
l'unicità della figura del responsabile di segreteria del 
nuovo gruppo. 

 
Art. 56 
Disposizioni sul personale delle segreterie 
dei gruppi consiliari 


1. Il personale assegnato agli uffici di segreteria dei 
gruppi consiliari può essere scelto: 

a) tra il personale regionale a tempo indeterminato; 

b) tra il personale a tempo indeterminato dipendente 
di altra pubblica amministrazione, previo collocamento 
in aspettativa o in posizione di comando o di fuori 
ruolo; 

c) tra il personale non dipendente da pubbliche 
amministrazioni. 

2. Il personale di cui al comma 1, lettera a) è assegnato 
su richiesta nominativa di ciascun presidente di gruppo. 
L'assegnazione è disposta dalla struttura competente 
in materia di personale. 
3. I dipendenti regionali assegnati ai gruppi consiliari 
sono posti alle dirette dipendenze funzionali dei presidenti 
dei gruppi consiliari. 
4. Nella dotazione organica di provenienza è mantenuto 
indisponibile un numero di posti pari a quello del 
personale regionale a tempo indeterminato assegnato 
agli uffici di segreteria dei gruppi consiliari. I dipendenti 
sono ricollocati nel contingente di personale di provenienza 
della Giunta o del Consiglio a far data dal giorno 
precedente la prima seduta del nuovo Consiglio regionale 
o in qualunque momento su proposta del presidente 
del gruppo. 
5. Il personale di cui al comma 1, lettera b) comandato 
è assegnato, su richiesta nominativa di ciascun presidente 
di gruppo, nel rispetto delle procedure previste 
dalla normativa vigente. 
6. Agli adempimenti relativi all'instaurazione e risoluzione 
del contratto di lavoro a tempo determinato, 
pieno o parziale, del personale di cui al comma 1, lettera 
b) dipendente di altra pubblica amministrazione in aspettativa 
o fuori ruolo, e del personale di cui al comma 1, 
lettera c), assegnato agli uffici di segreteria dei gruppi 
consiliari, provvede la struttura individuata, a tali fini, 
dalle intese di cui all'articolo 29, comma 6, della l.r. 
4/2008. Il reclutamento avviene su richiesta di ciascun 
presidente di gruppo e nei limiti della dotazione organica 
di ogni gruppo stabilita con la deliberazione di cui all'articolo 
49, comma 4. 
7. Il contratto di cui al comma 6 può comunque essere 
risolto in qualunque momento da parte del presidente del 
gruppo e in tal caso il dipendente cessa il proprio servizio 
presso il gruppo a decorrere dalla data di licenziamento 
e allo stesso viene corrisposta l'indennità sostitutiva del 
preavviso pari a due mesi di retribuzione nonché il rateo 
relativo alla tredicesima mensilità e il corrispondente 
economico delle ferie maturate e non godute. 

8. Il contratto di cui al comma 6 non si risolve 
qualora il personale, previo consenso dell'interessato e 
del presidente del gruppo, venga chiamato a far parte 
dell'ufficio di segreteria del Presidente, del Portavoce 
dell'opposizione, di un altro componente dell'Ufficio 
di presidenza oppure qualora, previo consenso dell'interessato, 
sia trasformata la tipologia del rapporto da 
tempo pieno a tempo parziale o viceversa. In tal caso si 
provvede all'integrazione del contratto originario, ferma 
restando la durata complessiva dello stesso. 
9. Il contratto di lavoro del personale a tempo determinato 
assegnato ai gruppi consiliari si risolve a far data 
dal giorno precedente la prima seduta del nuovo Consiglio 
regionale ed in caso di scioglimento del gruppo. 
10. Il contratto di cui al comma 9 non si risolve 
qualora lo scioglimento del gruppo sia conseguente alla 
fusione di uno o più gruppi o dia luogo alla nascita di un 
nuovo gruppo ovvero il personale sia richiesto dal capogruppo 
di un gruppo già esistente o da uno dei soggetti 
di cui all'articolo 49, comma 2. In tal caso si provvede 
all'integrazione del contratto originario, ferma restando 
la durata complessiva dello stesso. 
11. La disposizione di cui al comma 10 trova applicazione 
solo nel caso in cui il capogruppo originario presti 
il proprio consenso. 
12. L'assegnazione al gruppo è subordinata alla preventiva 
acquisizione dell'assenso scritto dell'interessato 
da parte del presidente del nuovo gruppo. 
13. L'assunzione a tempo determinato del personale 
di cui al comma 1, lettere b) e c) non consente la trasformazione 
in rapporto di lavoro a tempo indeterminato. 
Il servizio prestato costituisce rapporto di lavoro alle 
dipendenze di amministrazioni pubbliche. 
14. È vietata qualsiasi forma di reclutamento di 
personale da parte dei gruppi consiliari che configuri 
l'instaurazione di rapporto di lavoro subordinato, anche 
a termine. 
Art. 57 
Rapporto di lavoro del personale assegnato alle 
segreterie dei gruppi consiliari 


1. La definizione delle modalità di svolgimento 
dell'orario di lavoro del personale dei gruppi consiliari 
compete, tenuto conto delle esigenze dei rispettivi presidenti, 
ai responsabili di segreteria dei gruppi stessi. Tali 

 
responsabili sono tenuti al rispetto delle disposizioni normative 
e contrattuali vigenti per il personale regionale. 

2. Il trattamento economico, normativo e disciplinare 
del personale assegnato alle segreterie dei gruppi 
consiliari è regolato dalle disposizioni legislative e 
contrattuali in vigore per il personale regionale a tempo 
indeterminato, in quanto applicabili. 
3.Al personale assegnato ai gruppi consiliari, nell'ambito 
delle complessive disponibilità di bilancio, mediante 
deliberazione dell'Ufficio di presidenza del Consiglio 
regionale, è corrisposto mensilmente per tutta la durata 
dell'assegnazione, a fronte dell'attività svolta, uno specifico 
emolumento che integra le altre voci stipendiali fisse 
e continuative e che esclude l'attribuzione di ogni altro 
beneficio economico. 
Art. 58 
Responsabile di segreteria dei gruppi consiliari 

1. Alla segreteria di ciascun gruppo consiliare è 
preposto un responsabile, scelto tra il personale di cui 
all'articolo 56, comma 1. Nei casi in cui il responsabile 
non sia dipendente regionale, l'incarico è attribuito previo 
comando alla Regione Toscana ovvero con contratto 
di diritto privato a tempo determinato, su richiesta dei 
presidenti dei gruppi consiliari. 
2. Al responsabile della segreteria di ciascun gruppo 
consiliare spetta il trattamento economico non superiore 
a quella spettante ai dipendenti regionali inquadrati nella 
categoria D, posizione economica D5, salvo quanto previsto 
dal comma 3. 
3. Al responsabile della segreteria dei gruppi consiliari 
si applicano le disposizioni di cui agli articoli 51, 
comma 8, e 56. Nel caso di gruppi consiliari composti da 
oltre tredici consiglieri, al responsabile della segreteria 
spetta il trattamento economico previsto per i dirigenti 
del Consiglio regionale responsabili delle strutture di 
minore complessità e si applicano le disposizioni di cui 
agli articoli 50, commi 2 e 3, e 51, commi 7, 8 e 11. 
Art. 59 
Struttura speciale di segreteria del gruppo misto 

1. Al gruppo misto di cui all'articolo 16, comma 
3 dello Statuto non si applicano le disposizioni di cui 
all'articolo 55, commi 1 e 2. 
2. La dotazione organica della struttura speciale di 
segreteria del gruppo misto è costituita da una unità di 
personale per ogni componente del gruppo, individuata 
su richiesta nominativa del componente stesso. Il componente 
del gruppo può richiedere, in luogo di una unità 
di personale, due unità a tempo parziale in uguale misura 
senza aggravio di costi per l'amministrazione. 

3. Al personale di cui al comma 2 assunto a tempo 
determinato spetta il trattamento economico iniziale 
della categoria C. 
4. Il rapporto di lavoro del personale di cui al comma 
2 è disciplinato ai sensi degli articoli 56 e 57, con l'eccezione 
che le funzioni previste in tali disposizioni, per il 
presidente del gruppo, sono attribuite a ciascun componente 
del gruppo misto. 
5. Nella struttura speciale di segreteria del gruppo 
misto non si costituisce la figura del responsabile di 
segreteria del gruppo di cui all'articolo 58. 
Sezione IV 
Modifiche alla legge regionale 5 febbraio 2008, n. 4 
(Autonomia dell'Assemblea legislativa regionale) 


Art. 60 
Modifiche all'articolo 13 della l.r. 4/2008 


1. Dopo il comma 2 dell'articolo 13 della l.r. 4/2008 
sono inseriti i seguenti: 
"2 bis. Il Consiglio regionale, può stipulare convenzioni 
con le pubbliche amministrazioni di cui all'articolo 
2 del decreto legislativo 30 marzo 2001, n. 165 (Norme 
generali sull'ordinamento del lavoro alle dipendenze 
delle amministrazioni pubbliche), per la gestione in 
comune di servizi ed attività nuovi o comunque non già 
assicurati dal personale del Consiglio stesso. 

2 ter. La convenzione, redatta in forma scritta a pena 
di nullità, stabilisce il servizio o l'attività da svolgere 
in forma associata e indica espressamente l'oggetto, 
la durata, le modalità dello svolgimento del servizio o 
dell'attività, i reciproci obblighi, gli oneri finanziari, 
le risorse strumentali ed eventualmente il personale da 
distaccare da parte di ciascuna amministrazione.". 

Art. 61 
Modifiche all'articolo 18 della l.r. 4/2008 


1. La lettera j) del comma 2 dell'articolo 18 della l.r. 
4/2008 è sostituita dalla seguente: 
"j) esercita le funzioni disciplinari nei confronti del 
personale, ivi compresi i dirigenti, su proposta del direttore 
dell'area di assegnazione, nonché nei confronti dei 
responsabili delle strutture di supporto degli organi del 
Consiglio regionale e, su proposta di questi ultimi, nei 
confronti del personale loro assegnato.". 

Art. 62 
Modifiche all'articolo 19 della l.r. 4/2008 



 
1. La lettera h) del comma 2 dell'articolo 19 della l.r 
4/2008 è sostituita dalla seguente: 
"h) promuove i procedimenti disciplinari nei confronti 
del personale direttamente assegnato alla direzione 
di area non appartenente alla qualifica dirigenziale e nei 
confronti dei dirigenti assegnati alla direzione stessa.". 

Art. 63 
Inserimento dell'articolo 22 bis nella l.r. 4/2008 

1. Dopo l'articolo 22 della l.r. 4/2008 è inserito il 
seguente: 
"Art. 22 bis 
Dirigenti con contratto a tempo determinato 


1. Gli incarichi previsti dagli articoli 19, 20 e 22 al 
fine di sopperire ad individuate esigenze della struttura 
operativa, e limitatamente ad un numero di posti non 
superiore al 15 per cento della dotazione organica della 
qualifica dirigenziale del Consiglio regionale, possono 
essere attribuiti dal segretario generale, su proposta del 
direttore di area di destinazione nel caso in cui l'incarico 
debba svolgersi all'interno della direzione di area, con 
contratto di diritto privato a tempo determinato, cui provvede 
la struttura individuata a tali fini dalle intese di cui 
all'articolo 29, comma 6. 
2. I dirigenti con contratto a tempo determinato vengono 
scelti tra soggetti in possesso di laurea magistrale, 
come disciplinata dall'ordinamento vigente, che abbiano 
conseguito una particolare capacità professionale, culturale 
o scientifica, desumibile da concrete esperienze di 
lavoro di durata almeno triennale maturate in posizioni 
dirigenziali o nella categoria immediatamente inferiore a 
quella dirigenziale in enti pubblici, o in analoghe posizioni 
presso enti pubblici economici o aziende private. 
3. Il contratto di cui al comma 1 non può avere durata 
superiore ai cinque anni, cessa in ogni caso dopo sessanta 
giorni dalla nomina del nuovo segretario generale ed 
è rinnovabile. 
4. L'incarico di cui al presente articolo è conferito a 
soggetti provenienti dal settore pubblico, ivi compresi i 
dipendenti a tempo indeterminato della Regione Toscana, 
previo collocamento in aspettativa o fuori ruolo, secondo 
l'ordinamento dell'amministrazione di provenienza.". 
Art. 64 
Modifiche all'articolo 24 della l.r. 4/2008 


1. Dopo il comma 2 dell'articolo 24 della l.r. 4/2008 
sono inseriti i seguenti: 
"2 bis. In caso di cessazione anticipata dall'incarico, 
l'Ufficio di presidenza può attribuire l'incarico stesso ad 
un dirigente del Consiglio regionale per un periodo non 

superiore a novanta giorni. Al dirigente incaricato non si 
applica la novazione del rapporto di lavoro e compete, 
oltre al trattamento economico in godimento, la differenza 
tra tale trattamento e quello spettante ai sensi del 
comma 4. 

2 ter. Qualora il segretario generale debba essere 
assente per un periodo non inferiore ad un mese e non 
superiore a quattro mesi, l'Ufficio di presidenza può 
sospendere il rapporto e attribuire l'incarico relativo 
all'esercizio temporaneo delle funzioni di segretario 
generale a un dirigente del Consiglio regionale a tempo 
indeterminato che conserva la responsabilità della propria 
struttura. 

2 quater. Al dirigente incaricato di cui al comma 2 
ter non si applica la novazione del rapporto di lavoro e 
compete il trattamento di cui al comma 2 bis. 

2 quinquies. L'incarico di cui al comma 2 ter cessa 
alla ripresa del rapporto con il segretario generale o, in 
caso di impossibilità di quest'ultimo, con la nomina di un 
nuovo segretario generale.". 

2. Il comma 5 dell'articolo 24 della l.r. 4/2008 è sostituito 
dal seguente: 
"5. Al segretario generale si applicano le disposizioni 
di cui all'articolo 14, commi 3, 4 e 6 e all'articolo 15, 
commi 3, 4 e 5 della legge 8 gennaio 2009, n.1 (Testo 
unico in materia di organizzazione e ordinamento del 
personale), con l'attribuzione all'Ufficio di presidenza 
del Consiglio regionale delle funzioni attribuite, da tali 
disposizioni, alla Giunta regionale o al Presidente della 
Giunta regionale.". 

Art. 65 
Inserimento dell'articolo 25 bis nella l.r. 4/2008 

1. Dopo l'articolo 25 della l.r. 4/2008 è inserito il 
seguente: 
"Art. 25 bis 
Mobilità, trasferimento e comando dei dirigenti 

1. Nel conferimento degli incarichi dirigenziali la 
mobilità è assunta come generale criterio organizzatore 
ai fini della migliore funzionalità della struttura operativa 
e della migliore utilizzazione delle risorse. 
2. Il segretario generale può, per specifiche esigenze 
di servizio, assegnare ad altro incarico di livello corrispondente 
i dirigenti a tempo indeterminato del ruolo del 
Consiglio regionale, sentiti i direttori di area e i dirigenti 
interessati. 
3. La mobilità dei dirigenti a tempo indeterminato 
dal Consiglio alla Giunta è disposta, sentiti il dirigente 
interessato e il direttore dell'area di appartenenza, dal 
segretario generale su richiesta del direttore generale 

 
competente in materia di personale d'intesa con il direttore 
generale della struttura di destinazione. 

4. Alle modalità ed alle procedure per l'attuazione 
della mobilità tra il Consiglio regionale e soggetti pubblici 
e privati si applicano le disposizioni del regolamento 
interno di cui all'articolo 13, comma 3, o, in assenza 
di quest'ultime, le disposizioni del regolamento della 
Giunta di cui all'articolo 18, comma 4, della l.r. 1/2009 
intendendo in questo caso per la figura del direttore 
generale in materia di personale quella del segretario 
generale e per quelle dei direttori generali quelle dei 
direttori di area. 
5. Il trasferimento ed il comando dei dirigenti del 
ruolo del Consiglio regionale presso altre amministrazioni 
pubbliche sono disposti dal segretario generale previo 
parere favorevole del direttore dell'area di appartenenza 
del dirigente interessato.". 
Art. 66 
Inserimento dell'articolo 27 bis nella l.r. 4/2008 

1. Dopo l'articolo 27 della l.r. 4/2008 è inserito il seguente: 
"Art. 27 bis 
Mobilità, comando e distacco del personale non 
appartenente alla qualifica dirigenziale 

1. La mobilità dei dipendenti a tempo indeterminato 
dal Consiglio regionale alla Giunta regionale è assunta 
come generale criterio di organizzazione ai fini della 
migliore funzionalità della struttura operativa e dell'utilizzazione 
ottimale delle risorse nonché dello sviluppo 
professionale del dipendente. 
2. Il segretario generale può, per specifiche esigenze 
di servizio, assegnare ad altra area con un incarico di 
livello corrispondente, il personale a tempo indeterminato 
del Consiglio regionale, sentiti il dipendente e i 
direttori di area interessati. 
3. La mobilità del personale a tempo indeterminato 
dal Consiglio regionale alla Giunta regionale è disposta, 
sentiti il dipendente interessato e il direttore dell'area di 
appartenenza, dal segretario generale, su richiesta del 
direttore generale competente in materia di personale 
d'intesa con il direttore generale della struttura di destinazione. 
4. Il Consiglio regionale può ricoprire posti vacanti 
in organico mediante passaggio diretto di dipendenti, 
appartenenti alla medesima categoria o qualifica corrispondente, 
in servizio presso altre amministrazioni 
pubbliche, che facciano domanda di trasferimento. Il 
trasferimento è disposto previo consenso dell'amministrazione 
di appartenenza. 

5. Il Consiglio regionale può consentire il trasferimento 
del proprio personale presso altre amministrazioni 
pubbliche. 
6. Il personale del Consiglio regionale può essere 
comandato presso amministrazioni pubbliche per esigenze 
di servizio delle stesse. Gli oneri connessi al comando 
sono a carico dell'ente presso il quale il personale del 
Consiglio regionale funzionalmente opera. 
7. Il comando di cui al comma 6, disposto previo 
assenso del dipendente, non può avere durata superiore 
a dodici mesi, eventualmente rinnovabili, e può essere 
revocato solo mediante intesa in forma scritta tra gli enti 
o su richiesta motivata del dipendente. 
8. Il Consiglio regionale può utilizzare personale 
comandato da altre pubbliche amministrazioni e in tal 
caso i relativi oneri finanziari sono posti a carico del 
bilancio regionale e ivi imputati secondo le intese fra 
Giunta regionale e Consiglio regionale di cui all'articolo 
29, comma 6. 
9. Il Consiglio regionale, per specifiche esigenze 
organizzative, può distaccare, anche a tempo parziale, il 
personale regionale presso altre pubbliche amministrazioni. 
Il distacco è disposto d'intesa con l'amministrazione 
interessata e non può avere durata superiore a dodici 
mesi, eventualmente rinnovabili. Tale limite temporale 
non trova applicazione nel caso in cui il distacco sia 
previsto da apposita disposizione di legge. 
10. Il Consiglio regionale, per specifiche esigenze 
organizzative, può utilizzare personale distaccato da altre 
pubbliche amministrazioni. Gli oneri finanziari connessi 
al distacco sono a carico dell'ente di provenienza del 
personale distaccato.". 
Art. 67 
Inserimento dell'articolo 27 ter nella l.r. 4/2008 

1. Dopo l'articolo 27 bis della l.r.4/2008 è inserito il 
seguente: 
"Art. 27 ter 
Attività extraimpiego del personale 


1. Al personale del Consiglio regionale si applicano 
le disposizioni di cui al capo IV della l.r. 1/2009 in 
quanto compatibili ed intendendo le funzioni di cui agli 
articoli 33, comma 3 e 34, comma 4 attribuite al segretario 
generale. 
2. All'attuazione delle disposizioni previste al comma 1, 
il Consiglio regionale provvede con regolamento interno. 

 
3. Fino all'entrata in vigore del regolamento interno 
di cui al comma 2 al personale del Consiglio regionale 
si applicano, in quanto compatibili, le disposizioni del 
regolamento di Giunta regionale di cui all'articolo 69 
della l.r. 1/2009. 
4.Il Consiglio regionale provvede autonomamente agli 
adempimenti di cui all'articolo 53 del d.lgs.165/2001.". 
Art. 68 
Sostituzione dell'articolo 30 della l.r. 4/2008 


1. L'articolo 30 della l.r. 4/2008 è sostituito dal seguente: 
"Art. 30 
Rinvio 

1. Per quanto non disciplinato dalla presente legge si 
applicano, in quanto compatibili, le disposizioni di cui 
alla l.r. 1/2009.". 
Capo VIII 
Disposizioni finali 


Art. 69 
Regolamento 


1. Entro novanta giorni dall'entrata in vigore della 
presente legge è approvato il regolamento di attuazione. 
2. Fino all'approvazione del regolamento di cui al 
comma 1 continuano ad applicarsi, se compatibili con 
la presente legge, le disposizioni contenute nel regolamento 
regionale 24 dicembre 1999, n. 5 (Regolamento 
di attuazione concernente le norme per l'accesso al ruolo 
unico regionale e per l'assunzione a tempo determinato) 
e nel disciplinare delle attività extraimpiego dei dipendenti 
della Regione Toscana, approvato con deliberazione 
della Giunta regionale del 5 luglio 2004, n. 632, 
modificata dalla deliberazione della Giunta regionale del 
27 febbraio 2006, n. 127. 
Art. 70 
Disposizioni di coordinamento 


1. Le disposizioni della presente legge si applicano, 
in quanto compatibili, al personale degli enti e degli 
organismi dipendenti della Regione, ivi compresi quelli 
di consulenza della Giunta regionale e del Consiglio 
regionale. 
2. La Giunta regionale, promuove a favore dei dipendenti 
azioni di carattere assistenziale e sociale i cui criteri 
e modalità attuative sono definiti con provvedimento 
della stessa Giunta regionale. 
3. Le azioni di cui al comma 2 si applicano, di norma, 
anche ai dipendenti del Consiglio regionale, sentito l'Ufficio 
di presidenza dello stesso Consiglio. 
Art. 71 
Disposizione transitoria 


1. Sono fatti salvi, fino alla scadenza della legislatura, 
i contratti in essere, rispettivamente, del portavoce 
del Presidente della Giunta regionale e del portavoce del 
Presidente del Consiglio regionale incaricati al momento 
dell'entrata in vigore della presente legge. 
Art. 72 
Modifiche alla l.r. 27/2007 


1. La rubrica dell'articolo 7 della legge regionale 3 
marzo 2007, n. 27 (Misure di razionalizzazione delle 
spese per il personale. Modifiche alla legge regionale 5 
agosto 2003, n. 44 "Ordinamento della dirigenza e della 
struttura operativa della Regione. Modifiche alla legge 
regionale 17 marzo 2000, n. 26 Riordino della legislazione 
regionale in materia di organizzazione e personale") 
è così sostituita: "Enti ed organismi dipendenti della 
Regione". 
2. Al comma 1 dell'articolo 7 della l.r. 27/2007 le 
parole "di cui all'articolo 50 dello Statuto" sono sostituite 
dalle seguenti: "dipendenti della Regione, ivi compresi 
quelli di consulenza della Giunta regionale e del Consiglio 
regionale,". 
3. Al comma 1 dell'articolo 8 della l.r. 27/2007 le 
parole: "di cui all'articolo 50 dello Statuto" sono sostituite 
dalle seguenti: "dipendenti della Regione, ivi compresi 
quelli di consulenza della Giunta regionale e del 
Consiglio regionale". 
4. Al comma 2 dell'articolo 8 della l.r. 27/2007 le 
parole: "di cui all'articolo 50 dello Statuto" sono sostituite 
dalle seguenti: "dipendenti della Regione, ivi compresi 
quelli di consulenza della Giunta regionale e del 
Consiglio regionale,". 
5. Al comma 1 dell'articolo 9 della l.r. 27/2007 
le parole: "di cui all'articolo 50 dello Statuto" sono 
sostituite dalle seguenti: "dipendenti della Regione, ivi 
compresi quelli di consulenza della Giunta regionale e 
del Consiglio regionale". 
6. Al comma 2 dell'articolo 9 della l.r. 27/2007 
le parole: "di cui all'articolo 50 dello Statuto" sono 
sostituite dalle seguenti: "dipendenti della Regione, ivi 
compresi quelli di consulenza della Giunta regionale e 
del Consiglio regionale,". 

 
Art. 73 
Abrogazioni 


1. Sono abrogate le seguenti leggi e disposizioni: 
a) articoli 1, da 50 a 55, 78, 153, 154, 160, commi 2, 
3 e 4, 161 e 164 della legge regionale 21 agosto 1989, n. 
51 (Testo unico delle leggi sul personale); 

b) legge regionale 20 luglio 1992, n. 32 (Azioni positive 
per le dipendenti regionali); 

c) legge regionale 17 marzo 2000, n. 26 (Riordino 
della legislazione regionale in materia di organizzazione 
e personale); 

d) legge regionale 11 luglio 2000, n. 61 (Personale 
delle strutture speciali di supporto agli organi di direzione 
politica e personale dei gruppi consiliari: modificazioni 
alla l.r. 17 marzo 2000, n. 26); 

e) legge regionale 11 luglio 2000, n. 62 (Modifica 
dell'art. 5 "Disposizioni di bilancio" della l.r. 11 luglio 
2000, n. 61); 

f) legge regionale 18 aprile 2001, n. 16 (Modifiche 
alla legge regionale 17 marzo 2000, n. 26 "Riordino 
della legislazione regionale in materia organizzazione e 
personale"); 

g) legge regionale 5 agosto 2003, n. 44 (Ordinamento 
della dirigenza e della struttura operativa della 
regione. Modifiche alla legge regionale 17 marzo 2000, 

n. 26 "Riordino della legislazione regionale in materia 
di organizzazione e personale") salvo quanto previsto 
dall'articolo 74, comma 1, lettera b); 
h) legge regionale 9 giugno 2005, n. 44 (Portavoce 
dell'opposizione. Modifiche alla legge regionale 17 
marzo 2000, n. 26 "Riordino della legislazione regionale 
in materia di organizzazione e personale"); 

i) legge regionale 17 febbraio 2006, n. 5 (Disciplina 
del gruppo misto di cui all'articolo 16, comma 3, dello 
Statuto. Modifiche alla legge regionale 17 marzo 2000, 

n. 26 "Riordino della legislazione regionale in materia di 
organizzazione e personale" ed alla legge regionale 11 
luglio 2000, n. 60 "Nuova disciplina sull'assegnazione ai 
gruppi consiliari dei mezzi necessari per lo svolgimento 
delle loro funzioni" e abrogazione della legge regionale 
14 ottobre 2005, n. 58); 
l) legge regionale 1 marzo 2006, n. 6 (Modifica 
della legge regionale 17 febbraio 2006, n. 5 "Disciplina 
del gruppo misto di cui all'articolo 16, comma 3, dello 
Statuto"). 

2. E' altresì abrogato l'articolo 8 della legge regionale 
25 giugno 2002, n. 22 (Norme e interventi in materia di 
informazione e comunicazione. Disciplina del Comitato 
regionale per le comunicazioni). 
Art. 74 
Disposizioni non ricomprese nel testo unico 
che rimangono in vigore 


1. Restano in vigore le seguenti leggi e disposizioni: 
a) articoli 99, 144, 149, 150, 151, 152 e 160, comma 
1 della legge regionale 21 agosto 1989, n. 51 (Testo 
unico delle leggi sul personale); 

b) articolo 29 della legge regionale 5 agosto 2003, n. 
44 (Ordinamento della dirigenza e della struttura operativa 
della regione. Modifiche alla legge regionale 17 
marzo 2000, n. 26 "Riordino della legislazione regionale 
in materia di organizzazione e personale"); 

c) legge regionale 3 maggio 2007, n. 27 (Misure di 
razionalizzazione delle spese per il personale. Modifiche 
alla legge regionale 5 agosto 2003, n. 44 "Ordinamento 
della dirigenza e della struttura operativa della Regione. 
Modifiche alla legge regionale 17 marzo 2000, n. 26 
‘Riordino della legislazione regionale in materia di organizzazione 
e personale'"). 

Art. 75 
Entrata in vigore 


1. La presente legge entra in vigore il giorno successivo 
alla data di pubblicazione sul Bollettino ufficiale 
della Regione Toscana. 
La presente legge è pubblicata sul Bollettino Ufficiale 
della Regione. E' fatto obbligo a chiunque spetti di 
osservarla e farla osservare come legge della Regione 
Toscana. 

MARTINI 

Firenze, 8 gennaio 2009 

La presente legge è stata approvata dal Consiglio Regionale 
nella seduta del 23.12.2008. 


