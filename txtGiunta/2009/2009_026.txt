27.5.2009 - BOLLETTINO UFFICIALE DELLA REGIONE TOSCANA - N. 18 


Legge Regionale 22 maggio 2009, n. 26 

Disciplina delle attività europee e di rilievo internazionale 
della Regione Toscana. 

Il Consiglio regionale ha approvato 
Il Presidente della Giunta promulga 
la seguente legge: 



PREAMBOLO 

Visto l'articolo 117, terzo, quinto e nono comma della 
Costituzione; 

Visti l'articolo 3, commi 3, 4 e 5, l'articolo 4, comma 
1, lettere p), q), r), l'articolo 11, comma 2, l'articolo 70 e 
l'articolo 71 dello Statuto; 

Vista la legge 5 giugno 2003, n. 131 (Disposizioni 
per l'adeguamento dell'ordinamento della Repubblica 
alla legge costituzionale 18 ottobre 2001, n. 3); 

Vista la legge 4 febbraio 2005, n. 11 (Norme generali 
sulla partecipazione dell'Italia al processo normativo 
dell'Unione europea e sulle procedure di esecuzione 
degli obblighi comunitari); 

Vista la legge 26 febbraio 1987, n. 49 (Nuova disciplina 
della cooperazione dell'Italia con i Paesi in via di 
sviluppo); 

Vista la sentenza della Corte costituzionale del 14 
maggio 2008, n. 131; 

Visto il parere favorevole del Consiglio delle autonomie 
locali, espresso nella seduta del 21 gennaio 2008; 

Considerato quanto segue 

1. Le novità introdotte a livello ordinamentale -il 
nuovo titolo V della Costituzione, e segnatamente l'articolo 
117, la l. 131/2003(legge La Loggia), la l. 11/2005, 
il nuovo Statuto della Regione Toscana, in particolare gli 
articoli 11, 70 e 71 -e l'accresciuto ruolo delle regioni 
nello scenario internazionale richiedono una riorganizzazione 
del sistema normativo e strumentale attraverso il 
quale la Regione esercita le sue attività di rilievo internazionale 
ed europeo; 
2. Nel ridefinire a livello normativo la disciplina 
di tali attività, la Regione esercita una potestà di tipo 
concorrente, introdotta in particolare dal terzo comma 
dell'articolo 117 della Costituzione (in materia di rapporti 
internazionali e con l'Unione europea e in materia 
di commercio estero). Lo stesso articolo della Costituzione 
prevede inoltre la partecipazione delle regioni 
alla fase sia di formazione che di attuazione degli atti 
dell'Unione Europea (quinto comma) nonché la competenza 
regionale a concludere accordi con Stati ed intese 
con enti territoriali interni ad altro Stato (nono comma), 
condizionando comunque l'esercizio di tali competenze 
al rispetto della legislazione statale. L'articolo 6 della l. 
131/2003 e la l. 11/2005 hanno dato attuazione alle predette 
disposizioni costituzionali indicando le procedure e 
gli adempimenti che devono essere seguiti dalle regioni 
nell'esercizio delle proprie competenze in materia di rapporti 
internazionali; 
3. Gli obiettivi che la legge persegue sono quelli di 
adeguare la normativa al nuovo contesto ordinamentale 
e di assicurare maggiore efficacia all'azione regionale 
attraverso una strumento legislativo unico -vengono 
infatti abrogate, fatta eccezione per la normativa regionale in materia di promozione economica, le leggi regionali 
che disciplinavano le singole materie, -e la ridefinizione 
degli strumenti e delle procedure attraverso i quali la 
Regione esercita le attività indicate dalla legge; 

4. In tale quadro particolare importanza è rivestita 
dalla formazione degli atti comunitari e dall'attuazione 
degli stessi - con la previsione di una legge comunitaria 
regionale a carattere periodico e con le specifiche competenze 
attribuite, anche per ciò che riguarda le notifiche 
all'Unione europea, alla Giunta regionale e al Consiglio 
regionale - e dalle attività in favore dei toscani all'estero. 
Per quest'ultimo aspetto, la disciplina dei vari organismi 
è rimessa, nei casi nei quali non provveda la legge stessa, 
al regolamento di attuazione; 
5. E' necessario prevedere un "regime provvisorio" 
per alcuni organismi relativi ai toscani all'estero -restano 
in carica fino alla prima seduta dell'Assemblea dei 
toscani all'estero -e una disposizione transitoria relativa 
al piano integrato delle attività internazionali che con le 
caratteristiche indicate dalla legge verrà adottato successivamente 
al programma regionale di sviluppo della 
legislatura successiva a quella di entrata in vigore della 
legge, restando nel frattempo in vigore i piani adottati 
e vigenti; 
6. Risulta di fondamentale importanza sostenere 
e attuare interventi di partenariato internazionale nel 
rispetto degli indirizzi di politica estera dello Stato, 
nell'esercizio delle competenze attribuite dalla Costituzione 
e dalle leggi dello Stato, nell'ambito dei programmi 
del Governo, in coerenza coi principi sanciti in 
materia dalla giurisprudenza della Corte costituzionale, 
e in particolare dalla sentenza 131/2008; nel rispetto di 
tali principi, la Regione attua progetti e iniziative che 
favoriscono la cooperazione con regioni e territori dei 
paesi membri dell'Unione europea e con i paesi in via 
di sviluppo per sostenere lo sviluppo locale, la ricostruzione 
e la riabilitazione dopo eventi bellici, la pace e il 
rispetto dei diritti umani; 
7. Per promuovere la cultura della pace e la tutela dei 
diritti umani, si sostengono anche azioni di carattere educativo 
promosse dagli istituti scolastici e da associazioni 
impegnate su tali temi; 
8. Il riordino della legislazione in materia di attività 
internazionali prevede la predisposizione di uno strumento 
di programmazione, il piano integrato delle attività 
internazionali, che risponde alla esigenza di coordinare, 
integrare e rendere coerenti le azioni della regione 
a livello internazionale, riconducendo ad unità gli atti di 
programmazione settoriale i cui contenuti, procedure di 
formazione ed attuazione sono attualmente disciplinati 
con leggi regionali; 
9. Restano disciplinati dal piano regionale di sviluppo 
economico (PRSE) gli indirizzi, gli obiettivi e le 
strategie per la attuazione degli interventi di sostegno 
alle imprese per le attività produttive, finalizzate alla 
promozione e alla internazionalizzazione; 
10. Per dare attuazione alle norme statutarie in materia di partecipazione, va garantito il più ampio concorso 
degli enti locali, della società civile e delle parti sociali 
ai processi di elaborazione e attuazione delle attività 
internazionali, mediante sia gli ordinari strumenti di 
concertazione che attraverso le consultazioni; 
Si approva la presente legge 

Titolo I 
PRINCIPI GENERALI 


Art. 1 
Oggetto 


1. La presente legge, ai sensi degli articoli 70 e 71 
dello Statuto, adegua l'ordinamento della Regione Toscana: 
a) alla legge 5 giugno 2003, n. 131 (Disposizioni per 
l'adeguamento dell'ordinamento della Repubblica alla 
legge costituzionale 18 ottobre 2001, n. 3); 

b) alla legge 4 febbraio 2005, n. 11 (Norme generali 
sulla partecipazione dell'Italia al processo normativo 
dell'Unione europea e sulle procedure di esecuzione 
degli obblighi comunitari). 

2. Nel rispetto degli indirizzi di politica estera dello 
Stato e nell'esercizio delle competenze attribuite dalla 
Costituzione e dalle leggi dello Stato, la presente legge 
disciplina le attività europee e di rilievo internazionale 
della Regione in materia di: 
a) partecipazione al processo normativo comunitario 
dell'Unione europea e di attuazione degli obblighi 
comunitari; 

b) sottoscrizione di accordi con stati ed intese con 
enti territoriali interni ad altri stati; 

c) adesione alle associazioni internazionali di regioni, 
partecipazione alle forme di collegamento, rapporti 
con gli organismi internazionali, scambi di esperienze e 
conoscenze con amministrazioni regionali e stati esteri, 
predisposizione di missioni ed eventi; 

d) cooperazione internazionale e attività in favore dei 
toscani all'estero. 

3. La presente legge individua negli strumenti della 
programmazione le modalità di raccordo ed integrazione 
delle attività europee e di rilievo internazionale di cui 
al comma 2, nonché delle attività europee e di rilievo 
internazionale previste negli atti di programmazione 
settoriale. 
Art. 2 
Principi ispiratori e finalità 


1. La Regione Toscana, nel rispetto delle leggi statali: 

a) promuove e sostiene il processo di rafforzamento 
ed ampliamento dell'Unione europea; 

b) promuove e sostiene le attività di cooperazione 
internazionale dirette a contribuire alla realizzazione di 
uno sviluppo sociale e sostenibile su scala locale in tutto 
il mondo e alla solidarietà tra i popoli; 

c) riconosce nella pace un diritto fondamentale degli 
uomini e dei popoli ed opera per affermarlo attraverso il 
dialogo e la riconciliazione; 

d) riconosce nel rapporto con i toscani all'estero, le 
loro famiglie, i discendenti e le loro comunità, un valore 
fondamentale da sostenere e sviluppare attraverso idonei 
interventi per favorire la loro promozione ed una risorsa 
da attivare al fine di rafforzare i legami con i paesi che 
li ospitano; 

e) opera al fine di instaurare costanti rapporti di collaborazione 
con regioni, anche di paesi esteri, finalizzati 
allo sviluppo della promozione economica; 

f) assicura leale collaborazione e scambio di informazioni 
con gli organi dello Stato nell'esercizio delle 
proprie funzioni. 

2. Nell'attuazione della presente legge, la Regione 
opera in base al principio dell'integrazione delle informazioni 
e delle risorse attinenti i diversi interventi di 
rilievo internazionale in cui essa è coinvolta direttamente, 
nonché delle iniziative degli enti locali e della società 
civile, anche mediante il sistema informativo delle attività 
internazionali di cui all'articolo 51. 
Art. 3 
Obiettivi 


1. Per disciplinare le attività di cui all'articolo 1 e nel 
rispetto dei principi sanciti dall'articolo 2, la presente 
legge persegue i seguenti obiettivi: 
a) rafforzare ed intensificare la proiezione esterna 
della Regione attraverso attività internazionali di promozione 
territoriale; 

b) favorire la cooperazione interregionale; 

c) adeguare l'ordinamento regionale al mutato quadro 
normativo nazionale ed alle nuove disposizioni 
statutarie; 

d) garantire il coinvolgimento e l'integrazione degli 
enti locali e della società civile; 
e) coordinare e integrare gli strumenti di programmazione 
delle attività di rilievo internazionale. 

Art. 4 
Poteri di indirizzo del Consiglio regionale 


1. Ai sensi dell'articolo 11, comma 2, dello Statuto, il 
Consiglio regionale orienta le attività di cui alla presente 
legge, oltre che con l'esercizio delle competenze ivi 
previste, esprimendo atti di indirizzo rivolti alla Giunta 
regionale. 
Titolo II 
DISPOSIZIONI SULLA PARTECIPAZIONE DELLA 
REGIONE TOSCANA AL PROCESSO NORMATIVO 
COMUNITARIO E SULLE PROCEDURE RELATIVE 
ALL'ATTUAZIONE DEGLI OBBLIGHI 
COMUNITARI 


Capo I 
Formazione e attuazione degli atti comunitari 


Sezione I 
Formazione degli atti comunitari 


Art. 5 
Concorso della Giunta regionale e del Consiglio 
regionale nella formazione degli atti 
dell'Unione europea 


1. Al fine di definire la posizione della Regione sugli 
atti comunitari e dell'Unione europea e nelle procedure 
di cui rispettivamente all'articolo 3, commi 1 e 2, ed 
all'articolo 5 della legge 11/2005, la Giunta regionale 
può proporre al Consiglio regionale una deliberazione in 
merito alla posizione della Regione; in assenza di deliberazione 
consiliare nei termini utili ai sensi dell'articolo 5 
della legge 11/2005, la Giunta regionale può comunque 
procedere all'esercizio delle proprie competenze ed 
attività. 
2. In assenza della proposta di cui al comma 1, il 
Consiglio regionale, nei termini utili ai sensi dell'articolo 
5 della legge 11/2005, può autonomamente assumere una 
deliberazione in merito alla posizione della Regione. 
Art. 6 
Informazione fra Giunta regionale e Consiglio regionale 
sull'attività svolta in sede europea 


1. Il Presidente della Giunta regionale riferisce periodicamente 
al Consiglio regionale sulle attività svolte 
dalla Regione in ambito comunitario. 
2. Il Presidente del Consiglio regionale informa 
periodicamente il Presidente della Giunta regionale 
sull'attività svolta dal Consiglio regionale in ambito 
comunitario. 
Sezione II 
Attuazione delle norme e atti comunitari 


Art. 7 
Legge comunitaria regionale 


1. La Giunta regionale presenta periodicamente un 
disegno di legge comunitaria regionale recante nel titolo 
l'intestazione "legge comunitaria regionale". 


2. Nelle materie di competenza regionale ai sensi 
dell'articolo 117, terzo e quarto comma, della Costituzione, 
la legge comunitaria regionale dà attuazione agli atti 
e norme comunitarie e assicura l'adeguamento ad essi 
dell'ordinamento regionale mediante disposizioni: 
a) abrogative o modificative di leggi regionali in 
contrasto con norme o atti comunitari; 

b) attuative ed applicative delle direttive e degli atti 
comunitari; 

c) applicative delle sentenze della Corte di giustizia e 
degli altri provvedimenti del Consiglio o della Commissione 
europea che comportano obblighi di adeguamento 
per la Regione. 

3. La relazione di accompagnamento al disegno di 
legge comunitaria regionale riferisce, in particolare: 
a) sul processo di adeguamento dell'ordinamento 
regionale al diritto comunitario; 
b) su eventuali procedure di infrazione comunitarie in 
cui è coinvolta la Regione. 

4. La relazione di cui al comma 3 fornisce altresì 
l'elenco degli atti comunitari cui la Giunta regionale 
intende dare attuazione con regolamento. 
Art. 8 
Adeguamenti tecnici 


1. Nelle materie di competenza regionale, con deliberazioni 
della Giunta regionale: 
a) è data attuazione alle norme comunitarie che modificano 
esclusivamente caratteristiche di ordine tecnico di 
direttive o di altri atti comunitari già recepite nell'ordinamento 
nazionale o regionale; 

b) si provvede agli adempimenti amministrativi per 
l'attuazione di atti comunitari. 

2. Le deliberazioni di cui al comma 1, lettera a), recano 
nel titolo gli estremi identificativi del provvedimento 
attuato. 
3. Le deliberazioni di cui al comma 1, quando 
attuative di direttive comunitarie, sono trasmesse alla 
Presidenza del Consiglio dei ministri -Dipartimento 
per le politiche comunitarie - e comunicate al Consiglio 
regionale. 
Capo II 
Regione e Unione europea 


Sezione I 
Programma regionale di sviluppo 


Art. 9 
Programma regionale di sviluppo e 
politiche in sede europea 


1. Il programma regionale di sviluppo di cui all'articolo 
6 della legge regionale 11 agosto 1999, n. 49 
(Norme in materia di programmazione regionale), indica 
gli strumenti di raccordo tra le strategie e le politiche 
regionali e quelle delineate in sede europea. 
Sezione II 
Notifiche all'Unione europea 


Art. 10 


Notifica dei regimi di aiuto 

1. La Regione notifica alla Commissione dell'Unione 
europea le proposte di atti diretti a istituire o modificare 
regimi di aiuto, nei casi previsti dal Trattato che istituisce 
la Comunità economica europea. 

Art. 11 

Notifica delle discipline per le attività di servizi 

1. La Regione notifica alla Commissione dell'Unione 
europea le proposte di legge, di regolamento e di atto 
amministrativo che subordinano l'accesso ad un'attività 
di servizi o il suo esercizio al rispetto di nuovi requisiti, 
ai sensi e nei casi di cui alla direttiva 2006/123/CE del 
Parlamento europeo e del Consiglio del 12 dicembre 
2006. 

Art. 12 

Notifica delle regole tecniche 

1. La Regione notifica alla Commissione dell'Unione 
europea le proposte di atti che stabiliscono regole tecniche 
nelle materie di competenza regionale ai sensi della 
direttiva 98/34/CE del Parlamento europeo e del Consiglio 
del 22 giugno 1998, relativa alla procedura d'informazione 
nel settore delle norme e delle regolamentazioni 
tecniche e delle regole relative ai servizi della società 
dell'informazione. 

2. La notifica è effettuata unitamente: 
a) ad un'esposizione sintetica dei motivi che rendono 
necessario adottare la regola tecnica, salvo risultino già 
dalla proposta di atto e dalla relativa motivazione; 

b) al testo delle disposizioni legislative e regolamentari 
fondamentali che attengono direttamente alla 
questione, qualora la conoscenza di detto testo sia necessaria 
per valutare la proposta di atto che stabilisce regole 
tecniche. 

3. Quando le regole tecniche di cui al presente articolo 
concernono requisiti di cui al paragrafo 2 della 
direttiva 2006/123/CE, la loro notifica soddisfa anche 
l'obbligo di notifica inerente a tale direttiva di cui all'articolo 
11. 



Art. 13 

Modalità delle notifiche 

1. Il Presidente della Giunta regionale adempie 
all'obbligo delle notifiche di cui agli articoli 10, 11 e 12 
secondo le seguenti modalità: 

a) le proposte di iniziativa della Giunta regionale 
sono notificati immediatamente dopo la loro approvazione 
da parte della Giunta stessa; 

b) le proposte di iniziativa consiliare o popolare sono 
notificate immediatamente dopo la comunicazione al 
Presidente della Giunta regionale, da effettuarsi a cura 
del Presidente del Consiglio regionale, dell'inserimento 
delle medesime all'ordine del giorno della commissione 
consiliare competente. 

2. Il Presidente della Giunta regionale provvede altresì 
a comunicare alla Commissione dell'Unione europea 
le modifiche eventualmente apportate al testo delle proposte 
già notificate nel corso del procedimento di esame 
e approvazione delle stesse. 

3. Il Presidente del Consiglio regionale, anche su 
indicazione dei presidenti di commissione, comunica 
tempestivamente al Presidente della Giunta regionale le 
modifiche di cui al comma 2. 

Sezione III 

Ufficio di collegamento della Regione 

Toscana a Bruxelles 

Art. 14 

Ufficio 

1. La Regione, al fine di realizzare un efficace sistema 
di relazioni con le istituzioni comunitarie nelle materie 
di competenza regionale, si avvale del proprio ufficio 
di collegamento a Bruxelles. 

2. L'ufficio di cui al comma 1, nell'ambito delle 
competenze regionali e secondo le modalità previste 
dall'ordinamento vigente: 

a) svolge in particolare compiti di raccordo operativo 
e di assistenza tecnica a favore delle strutture regionali 
competenti per le attività di rilievo comunitario; 

b) può altresì svolgere attività di sostegno e informazione 
anche a favore degli enti locali della Toscana 
nonché delle imprese toscane. 

3. La Giunta regionale provvede a costituire la struttura 
organizzativa dell'ufficio e a definirne le attribuzioni 
in conformità alla normativa sulle strutture regionali. 
4. Al fine di garantire un adeguato supporto operativo 
all'ufficio di collegamento e, in particolare, allo svolgimento 
dei compiti e delle attività di cui al comma 2, 
comprese l'organizzazione e l'attuazione delle correlate 
iniziative e la realizzazione di attività di ricerca, di studio 
e di elaborazione progettuale, la Regione, nel rispetto 
della normativa vigente, può convenzionarsi con soggetti 
pubblici dotati della necessaria esperienza operativa nel 
settore. 

5. Previa intesa, possono essere istituite sedi e strutture 
di collegamento con le istituzioni comunitarie comuni 
con le altre regioni e con le Province autonome di Trento 
e Bolzano. 
Art. 15 
Personale 


1. Fino a specifica disposizione del contratto collettivo 
nazionale in materia, al personale regionale assegnato 
ed in servizio presso l'ufficio di collegamento di cui 
all'articolo 14 è corrisposta una indennità mensile speciale 
a titolo di rimborso forfettario delle spese relative 
alla permanenza nella sede di servizio all'estero. 

2. L'indennità è pari a quella spettante per analogo 
titolo e per analoga qualifica professionale al personale 

statale del Ministero degli Affari esteri in servizio presso 
le sedi di rappresentanza all'estero. 

Titolo III 
ATTIVITÀ DI PARTENARIATO INTERNAZIONALE 
E PROMOZIONE DI UNA CULTURA DI PACE 


Capo I 


Principi 


Art. 16 


Principi 


1. La Regione, nel rispetto degli indirizzi di politica 
estera dello Stato e nell'esercizio delle competenze ad 
essa attribuite dalla Costituzione e dalle leggi dello Stato, 
persegue le finalità di cui all'articolo 71, comma 1, dello 
Statuto mediante forme di collaborazione, interazione e 
scambio con stati e loro enti territoriali interni, associazioni 
e forme di collegamento internazionali, nei modi e 
con gli strumenti di cui al presente titolo. 

2. In particolare la Giunta regionale: 
a) promuove e sostiene i gemellaggi tra istituzioni 
locali, favorendone l'evoluzione in accordi di cooperazione 
e partenariato internazionale; 

b) promuove e sostiene le attività di collaborazione e 
partenariato internazionale nell'ambito dei programmi 
del Governo italiano e dell'Unione europea nonché dei 
programmi delle organizzazioni internazionali cui partecipa 
il Governo italiano; 

c) favorisce le attività di ricerca e gli scambi di informazioni nonché le attività di divulgazione volti a promuovere 
l'unità e l'identità europea e la partecipazione 
ai processi istituzionali a tutti i livelli; 

d) promuove attività di mero rilievo internazionale 
attraverso lo scambio di informazioni ed esperienze sulle 
attività normative, le visite di cortesia, la partecipazione 
a manifestazioni per il progresso culturale ed economico 
in ambito locale; 

e) sostiene le attività promozionali all'estero dirette a 
favorire lo sviluppo economico, sociale e culturale; 

f) conclude accordi con stati ed intese con enti territoriali 
interni ad altro stato secondo quanto disciplinato 
dal presente titolo. 

Capo II 
Accordi ed intese 


Art. 17 
Attuazione ed esecuzione di accordi 


internazionali ratificati 

1. La Giunta regionale promuove, nelle materie di 
competenza regionale, l'attuazione e l'esecuzione degli 
accordi internazionali ratificati, nel rispetto dell'articolo 
6, comma 1, della l. 131/2003. 

Art. 18 
Intese con enti territoriali interni ad 
altri stati e accordi con stati 


1. La Regione, nelle materie di propria competenza, 
conclude intese con enti territoriali interni ad altri stati e 
accordi con stati, nel rispetto di quanto stabilito dall'articolo 
6, commi 2 e 3, della l. 131/2003. 
2. Soltanto gli accordi e le intese sottoscritti secondo 
le procedure di cui agli articoli 19, 20, 21 hanno effetti 
giuridici vincolanti per la Regione. 
Art. 19 
Indirizzi del Consiglio Regionale 


1. Il Presidente della Giunta regionale informa preventivamente 
il Consiglio regionale in tema di accordi 
con stati o intese con enti territoriali interni ad altri stati 
per l'espressione di eventuali indirizzi ai sensi dell'articolo 
11, comma 2, dello Statuto e dell'articolo 4 della 
presente legge. 
Art. 20 
Trattative e stipulazione 


1. Il Presidente della Giunta regionale o, su sua delega, 
un assessore, procede alla definizione dei contenuti 

dell'accordo o dell'intesa. 

2. Il Presidente della Giunta regionale: 
a) attiva le procedure per gli adempimenti dell'articolo 
6, commi 2 e 3, della l. 131/2003; 

b) è l'organo titolare dei pieni poteri di firma conferiti 
per la sottoscrizione di un accordo ai sensi dell'articolo 6, 
comma 3, della l. 131/2003; 

c) sottoscrive gli accordi e le intese. 

Art. 21 
Approvazione 


1. Gli accordi con gli stati e le intese con enti territoriali 
interni ad altri stati sottoscritti dal Presidente della 
Giunta regionale sono approvati dal Consiglio regionale 
su proposta della Giunta regionale. 
Art. 22 
Partecipazione alle forme di collegamento ed alle 
associazioni europee ed internazionali 


1. La Regione, per rafforzare i propri legami internazionali, 
partecipa alle forme di collegamento ed alle 
associazioni europee ed internazionali. 
2. La Regione collabora e partecipa altresì alle 
attività delle organizzazioni internazionali cui aderisce 
l'Italia, quando coinvolgono governi regionali. 
3. La Giunta regionale con propria deliberazione 
annuale programma la partecipazione alle forme di collegamento 
e alle associazioni di cui al comma 1 nonché 
alle attività di cui al comma 2, trasmettendo tempestivamente 
sia la deliberazione che gli atti di adesione al 
Consiglio regionale. 
4. L'atto di adesione è sottoscritto dal Presidente 
della Giunta regionale o, su sua delega, da un assessore; 
il pagamento di eventuali oneri sia per l'adesione che 
per la conferma periodica della stessa è disposto con 
atto dirigenziale. 
Art. 23 
Funzioni del Consiglio regionale 


1. Il Consiglio regionale, con deliberazione dell'Ufficio 
di presidenza, in conformità all'articolo 5 della legge 
regionale 5 febbraio 2008, n. 4 (Autonomia dell'Assemblea 
legislativa regionale): 
a) partecipa alle forme di collegamento e alle associazioni 
europee e internazionali tra assemblee elettive o 
comunque concernenti i propri compiti istituzionali; 

b) attiva rapporti di collaborazione con assemblee 
elettive di enti territoriali e con istituti universitari e 
organismi scientifici stranieri al fine di promuovere 
collaborazioni nell'ambito delle attività di competenza, 
rafforzare legami e favorire gli scambi di conoscenze e 
informazioni. 

2. Il Presidente del Consiglio regionale trasmette al 
Presidente della Giunta regionale le deliberazioni di cui 
al comma 1. 
3. L'Ufficio di presidenza del Consiglio regionale 
può proporre alla Giunta regionale l'attivazione di rapporti 
e relazioni internazionali, compresi accordi con 
stati e intese con enti territoriali interni ad altri stati. 

Art. 24 
Finalità delle attività di partenariato 


1. Nel rispetto dei principi e dei limiti di cui agli 
articoli 2 e 16 e sulla base della legislazione statale in 
materia, la Regione promuove, sostiene e attua i progetti 
e le iniziative che favoriscono: 
a) la cooperazione con regioni e territori dei paesi 
membri dell'Unione europea; 

b) la collaborazione e il partenariato con i popoli e le 
istituzioni dell'Europa e degli altri continenti; 

c) la cooperazione internazionale con i paesi in via 
di sviluppo per sostenere lo sviluppo locale, la ricostruzione 
e la riabilitazione dopo eventi bellici, la pace e il 
rispetto dei diritti umani; 

d) la cooperazione umanitaria e di emergenza; 

e) la promozione di una cultura ispirata alla pace, 
alla riconciliazione tra i popoli ed alla affermazione dei 
diritti dell'uomo. 

Art. 25 
Interventi di partenariato internazionale 


1. Gli interventi di partenariato internazionale della 
Regione sono svolti nel rispetto degli indirizzi di politica 
estera dello Stato, nell'esercizio delle competenze 
attribuite dalla Costituzione e dalle leggi dello Stato e 
nell'ambito dei programmi del Governo o delle organizzazioni 
internazionali cui aderisce l'Italia. 
2. La Regione in particolare indirizza il suo intervento 
al supporto delle azioni che valorizzano le risorse 
dell'area geografica di intervento e quindi contribuiscono 
ai processi di sviluppo endogeno, compresi il 
riequilibrio delle disuguaglianze sociali, la promozione e 
la valorizzazione della condizione femminile e la protezione 
dell'ambiente. 
3. La Regione realizza i propri interventi di partenariato 
internazionale perseguendo la più ampia integrazione 
tra i settori e le tematiche coinvolti. 
4. La Regione promuove e sostiene la cooperazione 
decentrata e favorisce la partecipazione ai programmi 
di cooperazione internazionale di tutti i soggetti della 
società civile toscana. 

Art. 26 
Concorso regionale ad interventi di emergenza 
promossi o partecipati dallo Stato 


1. La Regione destina una parte delle risorse del 
piano integrato delle attività internazionali di cui all'articolo 
43 per eventuali contributi regionali agli interventi 
di emergenza promossi o partecipati dallo Stato che 
possono essere determinati da conflitti bellici ed etnici, 
catastrofi naturali, pandemie e situazioni eccezionali di 
denutrizione e di carenze igienico-sanitarie. 

2. Gli interventi di emergenza sono disposti con atto 
della Giunta regionale comunicato al Consiglio regionale. 
3. Il Consiglio regionale può deliberare il concorso 
agli interventi di emergenza con risorse del proprio 
bilancio. 
4. Il documento di monitoraggio e di valutazione 
di cui all'articolo 45 dà conto degli interventi attuati ai 
sensi del presente articolo. 
Art. 27 
Interventi per la promozione di una cultura 
di pace e tutela dei diritti umani 


1. Al fine di promuovere la cultura della pace ed il 
riconoscimento dei diritti umani, la Regione contribuisce 
al sostegno di azioni a carattere educativo e di aggiornamento 
del personale docente promosse dagli istituti scolastici 
nonché al sostegno di idonee iniziative e attività 
culturali promosse da associazioni impegnate sui temi 
della cultura della pace e dei diritti umani. 

2. Per l'anniversario della approvazione della dichiarazione 
universale dei diritti dell'uomo dell'Organizzazione 
delle Nazioni Unite (ONU), avvenuta il 10 dicembre 
1948, la Regione organizza eventi ed iniziative volte 
a ricordarne il significato per la pace e i diritti umani e 
sostiene iniziative promosse in merito da associazioni di 
carattere culturale. 

3. Le iniziative di cui al presente articolo sono programmate 
ai sensi dell'articolo 43. 
Titolo IV 
ATTIVITÀ IN FAVORE DEI 
TOSCANI ALL'ESTERO 


Art. 28 
Oggetto degli interventi 


1. La Regione attua, promuove e sostiene, anche 
finanziariamente, nel rispetto della legislazione statale: 

a) iniziative all'estero dirette alla diffusione della 
conoscenza della lingua italiana e del patrimonio storico 
e sociale della Toscana; 

b) interventi socio-assistenziali anche per i toscani 

che rientrano definitivamente dopo almeno cinque anni 

di permanenza all'estero e versano in condizioni di particolare 
disagio economico; 

c) attività d'informazione sulla realtà regionale e 
sulla legislazione nazionale e regionale concernente i 
cittadini toscani residenti all'estero; 

d) iniziative formative, in particolare per i giovani; 

e) iniziative all'estero dirette a favorire l'integrazione 
culturale negli stati di residenza. 

2. La Regione promuove altresì le attività di ricerca 
sull'emigrazione dei toscani all'estero. 
3. Nel rispetto della competenza statale in materia 
di politica estera e di rapporti internazionali, la Regione 
difende e promuove i diritti dei cittadini toscani all'estero 
presso i competenti organi statali, l'Unione europea e 
le organizzazioni internazionali. 
Art. 29 
Destinatari degli interventi 


1 Sono destinatari degli interventi di cui al presente 
titolo: 

a) i cittadini residenti in Toscana all'atto dell'espatrio, 
le loro famiglie e i loro discendenti che risiedono 
all'estero o che rientrano con la residenza in Toscana 
dopo un periodo di permanenza all'estero non inferiore a 
cinque anni consecutivi; 

b) i cittadini di origine toscana per nascita, residenti 
in altra regione all'atto dell'espatrio ma che non beneficiano 
di analoghi interventi da parte della regione in 
cui sono residenti, le loro famiglie e i loro discendenti 
che risiedono all'estero o che rientrano in Italia con la 
residenza dopo un periodo di permanenza all'estero non 
inferiore a cinque anni consecutivi; 

c) le associazioni e i gruppi dei toscani all'estero e i 
relativi coordinamenti; 

d) le associazioni dei giovani toscani all'estero ed i 
relativi coordinamenti; 

e) gli enti locali della Toscana; 

f) le associazioni operanti in Toscana da almeno quattro 
anni che per statuto svolgono attività in favore delle 
collettività dei toscani all'estero. 

2. I cittadini toscani che lavorano presso organismi 
internazionali, rappresentanze diplomatiche e consolari 
e le rispettive famiglie non sono ammessi ai benefici di 
cui all'articolo 28, comma 1, lettere b) e d). 

Art. 30 
Associazioni e gruppi di toscani all'estero 


1. Agli effetti del presente titolo, sono riconosciute 
quali associazioni dei toscani all'estero le associazioni 
costituite da almeno due anni che: 
a) abbiano un numero di associati non inferiore a cinquanta, 
di cui la maggioranza di origine toscana; 

b) operino sulla base di uno statuto improntato a 
criteri democratici che preveda la pubblicità delle deliberazioni; 


c) abbiano svolto nei due anni precedenti un'attività 
documentata in favore delle collettività all'estero. 

2. Se nell'area di riferimento non vi sono associazioni 
con i requisiti di cui al comma 1, lettera a), possono 
essere riconosciute associazioni o gruppi con almeno 
venti associati di origine toscana, anche inseriti in altre 
organizzazioni, costituite nel rispetto dei requisiti di cui 
al comma 1, lettere b) e c). 
3. La Giunta regionale, sentito il Coordinamento 
continentale interessato: 

a) riconosce le associazioni ed i gruppi; 

b) accerta l'eventuale perdita dei requisiti prescritti; 

c) provvede alla eventuale revoca del riconoscimento. 

Art. 31 
Associazioni dei giovani toscani all'estero 


1. Le associazioni dei giovani toscani all'estero, cui 
possono aderire soggetti di età non superiore a trenta 
anni, sono riconosciute agli effetti della presente legge 
purché il numero degli associati di origine toscana non 
sia inferiore a dieci e sussistano i requisiti di cui all'articolo 
30, comma 1, lettere b) e c). 
2. Le associazioni dei giovani toscani all'estero operano 
in autonomia nel rispetto dei propri statuti. 
Art. 32 

Interventi specifici diretti a favorire la partecipazione 

alle consultazioni elettorali regionali 

1. La Regione, al di fuori delle procedure di programmazione 
di cui al titolo V della presente legge, 
per agevolare l'esercizio del diritto al voto regionale, 
dispone la corresponsione di un'indennità forfettaria a 
titolo di rimborso spese in favore dei cittadini toscani 
residenti all'estero. 
2. L'indennità di cui al comma 1 è dovuta a seguito 
della partecipazione alla consultazione elettorale regionale 
nella misura di: 
a) 103 euro in favore dei cittadini toscani provenienti 
dai paesi europei; 


b) 206 euro in favore dei cittadini toscani provenienti 
dai paesi extraeuropei. 

3. Eventuali adeguamenti degli importi indicati al 
comma 2 sono stabiliti con deliberazione della Giunta 
regionale sulla base degli indici nazionali del costo 
della vita determinati dall'Istituto nazionale di statistica 
(ISTAT). 
4. I comuni informano gli aventi diritto dell'indennità 
prevista dal presente articolo contestualmente all'invio 
delle cartoline elettorali. 
5. I comuni erogano l'indennità previa verifica 
dell'avvenuto esercizio del diritto di voto. 

6. La Giunta regionale provvede al rimborso delle 
somme corrisposte dai comuni su presentazione di rendiconto 
debitamente approvato, corredato dalle quietanze 
per avvenuta riscossione. Il rendiconto deve essere 
presentato alla Giunta regionale entro il 31 dicembre 
dell'anno successivo a quello in cui si sono svolte le 
elezioni. 
Art. 33 
Giornata dei toscani all'estero 


1. E'istituita la Giornata dei toscani all'estero, da 
tenersi annualmente in data proposta dal Presidente 
della Giunta regionale, sentito l'Ufficio di presidenza del 
Comitato direttivo, ove costituito ai sensi dell'articolo 36, 
comma 4. 

Art. 34 
Assemblea dei toscani all'estero 


1. È istituita l'Assemblea dei toscani all'estero, con 
le finalità di garantire un'ampia partecipazione alle scelte 

della Regione e di rafforzare la conoscenza e la cooperazione 
fra la Toscana e le proprie comunità all'estero. 

2. L'Assemblea dei toscani all'estero è presieduta dal 
Presidente della Giunta regionale ed è composta da: 
a) due vicepresidenti di cui uno residente in Toscana 
con funzioni vicarie; 
b) rappresentanti delle associazioni riconosciute ai 
sensi dell'articolo 30; 
c) i coordinatori continentali di cui agli articoli 38 
e 39. 

3. L'Assemblea svolge le seguenti funzioni: 
a) elaborazione degli indirizzi generali dell'attività 
in favore delle comunità dei toscani all'estero ai fini 

della programmazione delle attività internazionali di cui 
all'articolo 43; 

b) proposta e consulenza in ordine alle norme ed agli 

interventi regionali che riguardano i toscani all'estero e 
loro famiglie; 

c) collaborazione alla realizzazione degli interventi 
programmati dalla Regione; 

d) cura, tramite il suo presidente, dei rapporti con enti 
pubblici e associazioni nazionali ed internazionali anche 
al fine di coordinare interventi e predisporre iniziative 
comuni; 

e) nomina dei rappresentanti dei coordinamenti continentali 
nel Comitato direttivo di cui all'articolo 36, 
comma 2, lett. b). 

Art. 35 
Forum dei giovani toscani all'estero 


1. E' istituito il Forum dei giovani toscani all'estero, 
con le finalità di garantire un'ampia partecipazione 

dei giovani alle scelte della Regione e di rafforzare la 
conoscenza e la cooperazione fra la Toscana e le proprie 
comunità all'estero. 

2. Il Forum dei giovani toscani all'estero è presieduto 
dal Presidente della Giunta regionale o da un suo delegato 
ed è composto: 
a) dai rappresentanti delle associazioni dei giovani 
riconosciute ai sensi dell'articolo 31; 
b) dai coordinatori continentali dei giovani toscani 
all'estero. 

3. Il Forum elabora gli indirizzi generali dell'attività 
in favore dei giovani delle comunità all'estero ai fini 

della programmazione delle attività internazionali di cui 
al titolo V della presente legge. 

Art. 36 
Comitato direttivo dei toscani all'estero 


1. E' istituito il Comitato direttivo dei toscani all'estero, 
con funzioni di: 
a) proposta e consulenza in ordine alle norme ed 
agli interventi regionali che riguardano cittadini toscani 
all'estero e loro famiglie; 

b) formulazione di indirizzi ai fini della attuazione 
del piano integrato per le attività internazionali e per la 
costituzione delle associazioni dei toscani all'estero. 

2. Il Comitato direttivo è presieduto dal Presidente 
della Giunta regionale o da un suo delegato ed è composto 
da: 
a) i coordinatori continentali di cui agli articoli 38 
e 39; 

b) diciannove rappresentanti dei coordinamenti continentali 
di cui all'articolo 38 così suddivisi: cinque per 
l'Europa, sette per l'America del Sud, quattro per l'America 
del Nord, due per l'Australia, uno per il Sud Africa; 

c) sette rappresentanti delle associazioni di volontariato con sede in Toscana la cui attività comprende 
lo sviluppo e il mantenimento di legami con i toscani 
all'estero; 

d) tre rappresentanti di organizzazioni sindacali dei 
lavoratori; 

e) tre rappresentanti delle categorie economiche; 

f) quattro rappresentanti degli istituti di patronato e 
assistenza sociale per lavoratori residenti all'estero e loro 
famiglie operanti a livello nazionale e regionale; 

g) tre rappresentanti degli enti locali toscani nominati 
dal Consiglio delle autonomie locali ai sensi dell'articolo 
22 della legge regionale 8 febbraio 2008, n. 5 (Norme 
in materia di nomine e designazioni e di rinnovo degli 
organi amministrativi di competenza della Regione); 

h) un rappresentante delle organizzazioni del tempo 
libero. 

3. I componenti del Comitato direttivo possono partecipare 
senza diritto di voto alle sedute dell'Assemblea 
dei toscani all'estero. 
4. Il Comitato direttivo può nominare al proprio 
interno un ufficio di presidenza per l'esercizio dei propri 

compiti, secondo le modalità previste dal regolamento di 
cui all'articolo 37. 

Art. 37 
Regolamento 


1. La Giunta regionale, entro centottanta giorni 
dall'entrata in vigore della presente legge, ne approva il 
regolamento di attuazione che, in particolare, disciplina 
gli organi di cui agli articoli 34, 35, 36, 38 e 39 per ciò 
che concerne: 
a) la specificazione della composizione nei casi in cui 
non sia già definita dai relativi articoli; 

b) le modalità di nomina dei componenti nel rispetto 
della l.r. 5/2008; 

c) le procedure di elezione quando previste; 

d) la durata in carica; 

e) le modalità di convocazione e funzionamento, con 
possibilità di utilizzo della tecnologia telematica. 

Art. 38 
Coordinamenti continentali 


1. Il Coordinamento continentale è composto dai presidenti 
o loro delegati delle associazioni riconosciute che 
operano nell'area di riferimento. Coloro che rappresentano 
il coordinamento continentale nel Comitato direttivo 
ai sensi dell'articolo 36, comma 2, lettera b), continuano 
a far parte del coordinamento continentale anche se cessati 
dalla carica di presidente delle suddette associazioni, 
finché componenti del Comitato. 

2. La Giunta regionale riconosce i coordinamenti 
continentali individuati con riferimento al continente o 
per aree geografiche omogenee quali organismi intermedi 
con il compito di: 

a) promuovere e coordinare le iniziative e le attività 
delle associazioni e dei gruppi operanti nell'area di riferimento; 


b) promuovere la costituzione di nuove associazioni 
e gruppi di toscani all'estero; 

c) curare i rapporti con l'Assemblea dei toscani 
all'estero e il Comitato direttivo. 

3. Ogni coordinamento, presieduto da un coordinatore 
continentale, è dotato di uno statuto che garantisce 
criteri di gestione democratica dell'organismo e la pubblicità 
dei suoi atti. Lo statuto è approvato e sottoscritto 
dai presidenti delle associazioni di cui all'articolo 30 
comprese nell'area di riferimento, o da loro delegati. 
4. La Giunta regionale revoca il riconoscimento in 
caso di violazione dello statuto o di sopravvenuta perdita 
di rappresentatività delle associazioni che compongono 
il coordinamento. 
Art. 39 
Coordinamenti continentali dei 
giovani toscani all'estero 


1. Il Coordinamento continentale dei giovani toscani 
all'estero è composto dai presidenti o delegati delle associazioni 
dei giovani riconosciute che operano nell'area di 
riferimento. 
2. I coordinamenti continentali dei giovani sono riconosciuti 
dalla Giunta regionale e svolgono le seguenti 
funzioni: 
a) eleggere i propri coordinatori continentali dei giovani 
toscani all'estero che fanno parte dell'Assemblea 
dei toscani all'estero e del Comitato direttivo; 

b) promuovere e coordinare le iniziative e le attività 
delle associazioni dei giovani operanti nell'area di riferimento; 


c) promuovere la costituzione di nuove associazioni 
di giovani; 
d) curare i rapporti con il Forum dei giovani toscani 
all'estero e con il Comitato direttivo. 

3. Ai coordinamenti continentali dei giovani si applicano 
le disposizioni di cui all'articolo 38, commi 3 e 4. 
Art. 40 
Rimborsi spese 


1. Ai componenti degli organismi di cui agli articoli 
34, 35, 36, 38 e 39 è riconosciuto il rimborso delle spese, 
nella misura prevista per i dirigenti regionali, per la 
partecipazione alle sedute e alle attività degli organismi, 
nonché per la partecipazione ad iniziative ed a manifestazioni 
in Italia o all'estero in rappresentanza e per delega 
del presidente dell'Assemblea dei toscani all'estero. 

2. Nei casi di cui al comma 1, ai medesimi componenti 
è riconosciuta altresì un'indennità giornaliera di 
sessanta euro, rivalutabile annualmente secondo l'indice 
ISTAT prezzi al consumo per le famiglie di operai e 
impiegati. 
3. Al vicepresidente dell'Assemblea dei toscani 
all'estero residente in Italia è corrisposta una indennità 
mensile lorda pari al 15 per cento dell'indennità spettante 
ai consiglieri regionali; al secondo vicepresidente 
l'indennità spetta nella misura lorda del 10 per cento 
dell'indennità dei consiglieri regionali. 
Art. 41 
Regime provvisorio 


1. Gli organi di cui agli articoli 9, 9 bis, 10 e 11 della 
legge regionale 9 aprile 1999, n. 19 (Interventi in favore 
dei toscani all'estero), in carica all'entrata in vigore della 
presente legge, restano in carica fino alla prima seduta 

dell'Assemblea dei toscani all'estero successiva all'entrata 
in vigore della legge stessa. 

2. Le associazioni dei toscani all'estero e dei giovani 
toscani all'estero e i relativi coordinamenti continentali, 
già riconosciuti dalla Regione ai sensi della l.r. 19/1999, 
mantengono il riconoscimento anche agli effetti della 
presente legge e adeguano ove necessario i propri ordinamenti 
alla legge stessa. 
Titolo V 
PROGRAMMAZIONE DELLE 
ATTIVITÀ INTERNAZIONALI 


Art. 42 
Finalità del piano integrato delle attività internazionali 

1. Al fine di assicurare, in un quadro coerente, efficacia 
ed efficienza alle azioni previste nella presente 
legge, nonché di favorire e promuovere l'integrazione 
delle attività svolte a livello internazionale dalla Regione, sono unificate le procedure di programmazione e 
finanziamento degli interventi in materia di attività 

internazionali. 

2. L'unificazione delle procedure di cui al comma 1 si 
realizza attraverso il piano integrato per le attività internazionali 
e le relative deliberazioni di attuazione adottate 
dalla Giunta Regionale, ai sensi degli articoli 10 e 10 bis 
della l.r. 49/1999. 

3. Sono esclusi dalle procedure di unificazione di 
cui al comma 2, gli indirizzi, gli obiettivi e le strategie 
per l'attuazione degli interventi di sostegno alle imprese 

per le attività produttive, finalizzate alla promozione ed 

all'internazionalizzazione, che restano disciplinati dal 
piano regionale dello sviluppo economico (PRSE) di cui 
all'articolo 2 della legge regionale 20 marzo 2000, n. 35 
(Disciplina degli interventi regionali in materia di attività 
produttive). 

4. Al fine di raccordare le relative strategie di rilievo 
internazionale, il piano integrato delle attività internazionali, 
il PRSE, ed i rispettivi piani attuativi annuali, 
sono elaborati in forma coordinata, tenendo conto delle 
rispettive peculiarità. 

Art. 43 
Piano integrato delle attività internazionali 


1. Il piano integrato delle attività internazionali è lo 
strumento per la programmazione degli interventi della 
Regione in materia di attività internazionali. 
2. Il piano integrato delle attività internazionali contiene: 


a) l'analisi dello scenario internazionale; 

b) l'analisi dei paesi e delle aree con le quali la 

Regione Toscana ha sviluppato a vario titolo relazioni 
internazionali; 
c) l'esame delle iniziative e delle attività internazionali 
condotte dalla Regione in riferimento alle tematiche 

ed alle aree geografiche nel periodo di programmazione 

precedente, compresa la valutazione sul raggiungimento 
degli obiettivi, con riferimento agli elementi valutativi 
del piano stesso. 

3. Il piano altresì contiene: 
a) gli indirizzi strategici delle attività di rilievo internazionale 
condotte dalla Regione nei diversi settori di 
intervento; 

b) gli obiettivi generali e specifici definiti in coerenza 

con il programma regionale di sviluppo; 

c) le priorità geografiche e tematiche; 

d) le azioni e gli strumenti di attuazione, con riferimento 
alle tipologie degli interventi, dei soggetti realizzatori 
e dei destinatari degli interventi; 

e) le indicazioni relative ai progetti e alle iniziative 
dei soggetti terzi di cui all'articolo 47, comma 3; 

f) le azioni di iniziativa regionale di cui all'articolo 46; 

g) i programmi e le iniziative europee ed internazionali 
cui la Regione partecipa; 

h) il quadro di riferimento finanziario pluriennale 
e annuale per settore di intervento, compresi gli stanziamenti 
per eventuali interventi di emergenza di cui 
all'articolo 26; 

i) i criteri e le modalità per la realizzazione del sistema di monitoraggio e lo svolgimento delle attività correlate 
al piano, inclusi gli indicatori per il monitoraggio e 
la valutazione degli interventi. 

4. Il piano integrato delle attività internazionali è 
redatto a cura del settore competente della Direzione 
generale della Presidenza. 
5. Il piano integrato delle attività internazionali è 
approvato dal Consiglio regionale con le procedure e le 
modalità di cui alla l.r. 49/99. 
Art. 44 
Attuazione del piano integrato delle 
attività internazionali 


1. Ogni anno la Giunta regionale provvede con propria 
deliberazione all'attuazione del piano integrato delle 
attività internazionali ai sensi dell'articolo 10 bis della 
l.r. 49/1999. 
Art. 45 
Monitoraggio e valutazione del piano integrato 
delle attività internazionali 


1. Ogni anno, la Giunta regionale trasmette al Consiglio 
regionale un documento di monitoraggio e valutazione 
che descrive, in riferimento agli indicatori del 
piano integrato delle attività internazionali: 
a) gli stati di realizzazione ed i risultati dell'attuazione 
del piano integrato delle attività internazionali e degli 
interventi di emergenza di cui all'articolo 26; 

b) lo stato di avanzamento degli interventi comunitari 
di cui al titolo II della presente legge; 

c) i seguiti operativi e lo stato di attuazione degli 
impegni assunti mediante gli accordi con gli stati e le 
intese con enti territoriali interni ad altri stati sottoscritti, 
anche in relazione alle segnalazioni del Ministro degli 
Affari esteri ai sensi dell'articolo 6, comma 5, della l. 
131/2003. 

Art. 46 
Azioni di iniziativa regionale 


1. Le azioni di iniziativa regionale sono gli strumenti 
con i quali la Regione svolge attività direttamente funzionali 
ai propri obiettivi e interessi. 
2. Il piano integrato delle attività internazioni definisce 
le azioni di iniziativa regionale e precisa: 
a) gli obiettivi generali; 

b) le aree geografiche di interesse; 

c) gli ambiti di intervento; 

d) le tipologie dei destinatari degli interventi; 

e) le attività di supporto. 

Art. 47 
Progetti ed iniziative di soggetti terzi 


1. La Regione favorisce lo sviluppo della progettualità 
integrata a livello territoriale ed il coordinamento 
dei soggetti operanti nell'ambito delle attività di rilievo 
internazionale. 
2. La Giunta regionale può erogare contributi a favore 
di progetti e iniziative presentate da soggetti terzi ed 
elaborati in conformità agli indirizzi ed agli obiettivi 
della programmazione, relativamente agli ambiti indicati 
dal piano integrato. 
3 Ai fini della erogazione dei contributi di cui al 
comma 2, il piano integrato delle attività internazionali 
indica: 

a) gli ambiti di intervento rispetto ai quali è possibile 
presentare proposte progettuali da parte di soggetti esterni 
all'amministrazione pubblica; 

b) le tipologie degli interventi, dei soggetti realizzatori 
e dei destinatari degli interventi; 

c) le modalità di presentazione delle proposte; 

d) i criteri di valutazione preventiva degli interventi 
che si intendono realizzare e di verifica dei risultati degli 
stessi nonché i criteri di redazione ed utilizzazione della 
graduatoria; 

e) le modalità di erogazione e di rendicontazione dei 
contributi. 

Art. 48 
Convenzione con enti locali 


1. Nelle materie di cui al titolo III della presente 
legge, la Regione può, attraverso la sottoscrizione di 
apposita convenzione, attribuire agli enti locali la gestione 
delle attività legate alla erogazione dei contributi di 
cui all'articolo 47, comma 2. 
Art. 49 
Coordinamento politico-istituzionale 


1. Il coordinamento politico-istituzionale è assicurato 
dalla Giunta regionale che: 
a) verifica la realizzazione delle attività ed iniziative 
prevista dal piano integrato per le attività internazionali, 
ai fini della presentazione del documento di monitoraggio 
e valutazione di cui all'articolo 45; 

b) esamina la relazione semestrale di monitoraggio e 
valutazione di cui all'articolo 50, comma 2, lettera b); 

c) promuove la più ampia ed efficace partecipazione 
delle parti economiche e sociali interessate alla gestione 
ed attuazione delle politiche internazionali. 

Art. 50 
Coordinamento tecnico-amministrativo 


1. Il coordinamento tecnico-amministrativo è assicurato 
dal Comitato tecnico di direzione di cui all'articolo 
5 della legge regionale 8 gennaio 2009, n. 1 (Testo unico 
in materia di organizzazione ed ordinamento del personale), 
con la partecipazione delle strutture regionali il cui 
apporto risulti di volta in volta necessario in relazione ad 
esigenze di più completa ed organica funzionalità. 
2. Il coordinamento tecnico-amministrativo ha lo 
scopo di: 
a) assicurare il coordinamento, l'integrazione ed il 
più elevato grado di sinergia tra le attività delle singole 
strutture di massima dimensione e quanto previsto nel 
piano integrato delle attività internazionali; 

b) assicurare il monitoraggio sull'attuazione del 
piano integrato delle attività internazionali predisponendo, 
semestralmente, una relazione da sottoporre alla 
Giunta regionale ed in particolare promuovere tutte le 
iniziative atte ad assicurare l'integrale, tempestiva ed 
efficace utilizzazione dei fondi comunitari e il rispetto 
delle procedure di verifica e controllo richiesti dall'Unione 
europea; 

c) assicurare la valutazione dell'effettivo impatto, 

dell'efficienza e dell'efficacia delle attività di rilievo 

internazionale della Regione. 

Art. 51 
Sistema informativo delle attività internazionali 

1. All'interno del sistema informativo regionale 
la Regione fornisce un adeguato supporto analitico al 
sistema della programmazione di cui al presente titolo, 
coordina e diffonde le informazioni relative alle attività 
di cui alla presente legge tra tutti i soggetti interessati, 
anche attraverso un sistema informativo delle attività 
internazionali e della pace. 
2. Le regole tecniche per l'attuazione del sistema 
informativo di cui al comma 1 sono fissate in apposito 

atto della struttura della Giunta regionale competente in 
materia di sistema informativo, acquisito il parere delle 
strutture competenti in materia di attività internazionali 
e di informazione istituzionale. 

3. Nell'ambito del documento di monitoraggio e di 
valutazione è dato conto dello stato di attuazione del 
sistema informativo. 
Art. 52 
Attività di supporto 


1. Le strutture competenti della direzione generale 
della Presidenza svolgono le attività amministrative di 
supporto alla Giunta regionale e connesse al coordinamento 
tecnico- amministrativo di cui agli articoli 50 e 51. 
Titolo VI 
PARTECIPAZIONE 


Art. 53 
Finalità e strumenti 


1. La Regione, ai sensi delle disposizioni statutarie e 
della l.r. 49/1999, garantisce il più ampio concorso degli 
enti locali e la più ampia partecipazione delle parti sociali, 
della società civile al fine di: 
a) verificare orientamenti ed indirizzi d'azione dei 

soggetti che a vario titolo svolgono attività a livello 
internazionale; 

b) recepire esigenze ed iniziative che provengono 
dal territorio toscano e ricercare ambiti di convergenza; 


c) raccordare ed integrare le attività svolte; 
d) determinare obiettivi e contenuti della programmazione 
delle attività internazionali; 

e) definire le modalità di cooperazione nella fase 

attuativa. 

2. Per il perseguimento delle finalità di cui al comma 1 
la Regione si avvale degli ordinari strumenti di concertazione 
e consultazione. 

Art. 54 
Attività di mero rilievo internazionale 
degli enti locali 


1. Ai sensi dell'articoli 6, comma 7, della l. 131/2003, 
gli enti locali comunicano alla Regione le attività di 
mero rilievo internazionale, secondo le modalità indicate 
con atto della Giunta regionale. 
Titolo VII 
DISPOSIZIONI FINALI 


Art. 55 
Norma transitoria 


1. Il primo piano integrato delle attività internazionali 
è adottato successivamente al programma regionale di 
sviluppo della legislatura successiva a quella di entrata 
in vigore della presente legge. 
2. Fino all'adozione del primo piano integrato delle 
attività internazionali restano in vigore i piani adottati e 
vigenti. 
3. Nel medesimo periodo transitorio di cui al 
comma 2, gli aggiornamenti dei piani adottati e vigenti 
di cui allo stesso comma sono effettuati ai sensi delle 
normative regionali in attuazione delle quali i piani 
stessi sono stati adottati. 


Art. 56 
Abrogazioni 


1. Fatto salvo quanto disposto dall'articolo 55, sono 
abrogate: 
a) legge regionale 16 maggio 1994, n. 37 (Disposizioni 
sulla partecipazione della Regione Toscana al processo 
normativo comunitario e sulle procedure relative 
all'attuazione degli obblighi comunitari); 

b) legge regionale 29 novembre 1996, n. 91 (Notifica 
alla commissione U.E. delle proposte inerenti regimi di 
aiuti "art. 93, par. 3 Trattato istitutivo della CEE"); 

c) legge regionale 30 luglio 1997, n. 55 (Interventi 
per la promozione di una cultura di pace); 

d) legge regionale 28 aprile 1998, n. 24 (Istituzione 
dell'Ufficio di collegamento delle Regione Toscana a 
Bruxelles); 

e) legge regionale 23 marzo 1999, n. 17 (Interventi 
per la promozione dell'attività di cooperazione e partenariato 
internazionale, a livello regionale e locale); 

f) legge regionale 9 aprile 1999, n. 19 (Interventi in 
favore dei Toscani all'estero), fatto salvo quanto disposto 
al comma 2; 

g) legge regionale 4 agosto 2003, n. 41 (Modifiche 
alla legge regionale 9 aprile 1999, n.19), fatto salvo 
quanto disposto al comma 2; 

h) articoli 21 e 22 della legge regionale 15 novembre 
2004, n. 61 (Modifiche alle leggi regionali 11 agosto 
1999, n. 49; 18 novembre 1994, n. 88; 30 luglio 1997, n. 
55; 23 marzo 1999, n. 17). 

2. Fino alla convocazione della prima seduta dell'Assemblea 
dei toscani all'estero successiva all'entrata in 
vigore della presente legge restano in vigore gli articoli 
9, 9 bis, 10, 11, 12 e 12 bis della l.r. 19/1999. 
Art. 57 

Modifiche all'articolo 3 della l.r. 1/2006 

1. Il numero 3) della lettera a) del comma 1 dell'articolo 
3 della legge regionale 24 gennaio 2006, n.1 (Disciplina 
degli interventi regionali in materia di agricoltura e 
di sviluppo rurale), è sostituito dal seguente: 
"3) sostegno alle attività di valorizzazione delle produzioni agroalimentari ai fini della promozione e della 

internazionalizzazione.". 

Art. 58 

Norma finanziaria 

1. Agli oneri di cui alla sezione III del capo II del 
titolo II e all'articolo 40 della presente legge, stimati in 
euro 750.000,00 per ciascuno degli anni 2009 e 2010 ed 
in euro 681.000,00 per l'anno 2011, si fa fronte con le 
risorse di cui alle: 
a) UPB 131 "Attività di carattere istituzionale - Spese 

correnti" del bilancio regionale per la somma di euro 
300.000,00 per ciascuno degli anni 2009, 2010 e 2011; 

b) UPB 711 "Funzionamento della struttura regionale 
- Spese correnti" del bilancio regionale rispettivamente 
per euro 450.000,00, 450.000,00 e 381.000,00 
per ciascuno degli anni 2009, 2010 e 2011. 

2. Agli oneri di cui al comma precedente per gli esercizi 
successivi si fa fronte con legge di bilancio. 
3. Agli oneri di cui all'articolo 22 e all'articolo 32 
della presente legge si fa fronte con le risorse determinate 
annualmente con legge di bilancio nell'ambito 
della UPB 131 "Attività di carattere istituzionale -Spese 
correnti" del bilancio regionale. 
4. Agli oneri derivanti dai restanti interventi si fa 
fronte con le risorse che saranno individuate, in coerenza 
con gli stanziamenti di bilancio, nell'ambito del piano 
integrato delle attività internazionali. Fino all'entrata in 
vigore di tale piano le risorse regionali a ciò destinate 
restano quelle individuate nei piani adottati dal Consiglio 
regionale sulla base delle normative previgenti. 
La presente legge è pubblicata sul Bollettino Ufficiale 
della Regione. È fatto obbligo a chiunque spetti di 
osservarla e farla osservare come legge della Regione 
Toscana. 

MARTINI 

Firenze, 22 maggio 2009 

La presente legge è stata approvata dal Consiglio Regionale 
nella seduta del 19.05.2009. 
