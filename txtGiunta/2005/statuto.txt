 

STATUTO DELLA REGIONE TOSCANA 

IL CONSIGLIO REGIONALE ha approvato
 

IL PRESIDENTE DELLA GIUNTA promulga 


Lo Statuto della Regione Toscana: 




TITOLO I 
La Regione Toscana 


Art. 1 
La Regione Toscana 


1. La Regione Toscana rappresenta la comunità regionale 
ed esercita e valorizza la propria autonomia costituzionale 
nell'unità e indivisibilità della Repubblica 
italiana, sorta dalla Resistenza, e nel quadro dei principi 
di adesione e sostegno all'Unione europea. 

Art. 2 
Territorio, capoluogo, stemma 


1. La Regione comprende i territori delle province di 
Arezzo, Firenze, Grosseto, Livorno, Lucca, Massa Carrara, 
Pisa, Pistoia, Prato, Siena. 
2. La Regione ha per capoluogo Firenze, dove si riuniscono 
di norma il consiglio e la giunta regionale. 
3. Lo stemma e il gonfalone della Regione sono stabiliti 
con legge. 
Art. 3 
Principi generali 


1. La Regione fonda la propria azione sui valori della 
Costituzione italiana e sugli accordi tra gli Stati per la 
Costituzione europea. 
2. La Regione opera al fine di realizzare il pieno sviluppo 
della persona e dei principi di libertà, giustizia, 
uguaglianza, solidarietà, rispetto della dignità personale 
e dei diritti umani. 
3. La Regione sostiene i principi di sussidiarietà 
sociale e istituzionale; opera per l'integrazione delle politiche 
con le autonomie locali; riconosce e favorisce le 
formazioni sociali e il loro libero sviluppo. 
4. La Regione garantisce la partecipazione di tutti i 
residenti e dei toscani residenti all'estero alle scelte politiche 
regionali. 
5. La Regione promuove l'effettivo esercizio dei 
diritti politici ai toscani residenti all'estero. 
6. La Regione promuove, nel rispetto dei principi 
costituzionali, l'estensione del diritto di voto agli immigrati. 
Art. 4 
Finalità principali 


1. La Regione persegue, tra le finalità prioritarie: 
a) il diritto al lavoro e ad adeguate forme di tutela 
della dignità dei lavoratori, il diritto alla sicurezza dei 
luoghi di lavoro, all'istruzione, alla formazione permanente, 
alla conoscenza; 

b) la promozione dei diritti al pluralismo dell'informazione 
e della comunicazione, dell'accesso alla cultura 
come bisogno individuale e valore collettivo; 


 
c) il diritto alla salute; 

d) il diritto dei minori ad interventi intesi a garantirne 
la protezione sociale; 

e) il diritto delle persone con disabilità e delle persone 
anziane ad interventi intesi a garantirne la vita indipendente 
e la cittadinanza attiva; 

f) il diritto alle pari opportunità fra donne e uomini e 
alla valorizzazione della differenza di genere nella vita 
sociale, culturale, economica e politica, anche favorendo 
un'adeguata rappresentanza di genere nei livelli istituzionali 
e di governo e negli enti pubblici; 

g) la tutela e la valorizzazione della famiglia fondata 
sul matrimonio; 

h) il riconoscimento delle altre forme di convivenza; 

i) la promozione della scienza e, nel rispetto della 
persona umana, della libertà di ricerca scientifica; 

l) il rispetto dell'equilibrio ecologico, la tutela dell'ambiente 
e del patrimonio naturale, la conservazione 
della biodiversità, la promozione della cultura del rispetto 
per gli animali; 

m) la tutela e la valorizzazione del patrimonio storico, 
artistico e paesaggistico; 

n) la promozione dello sviluppo economico e di un 
contesto favorevole alla competitività delle imprese, 
basato sull'innovazione, la ricerca e la formazione, nel 
rispetto dei principi di coesione sociale e di sostenibilità 
dell'ambiente; 

o) la valorizzazione della libertà di iniziativa economica 
pubblica e privata, del ruolo e della responsabilità 
sociale delle imprese; 

p) la promozione della cooperazione come strumento 
di democrazia economica e di sviluppo sociale, favorendone 
il potenziamento con i mezzi più idonei; 

q) la tutela e la promozione dell'associazionismo e 
del volontariato; 

r) la promozione dei valori della pace, della solidarietà, 
del dialogo tra popoli, culture e religioni; 

s) il rifiuto di ogni forma di xenofobia e di discriminazione 
legata all'etnia, all'orientamento sessuale e a 
ogni altro aspetto della condizione umana e sociale; 

t) l'accoglienza solidale delle persone immigrate, 
secondo i principi del pluralismo delle culture, del reciproco 
rispetto e dell'integrazione sociale; 

u) la promozione e il sostegno delle iniziative contro 
la pena di morte, la tortura, la riduzione in schiavitù, le 
mutilazioni del corpo, ogni altra offesa alla dignità della 
persona; 

v) il riconoscimento dell'autonomia delle comunità 
locali, la promozione del sistema delle autonomie, la 
valorizzazione delle distinte identità culturali, sociali ed 
economiche del territorio regionale, la tutela dei comuni 
minori, dei territori montani e insulari; 

z) la semplicità dei rapporti tra cittadini, imprese ed 
istituzioni a tutti i livelli e la realizzazione del principio 
di buona amministrazione, secondo criteri di imparzialità, 
trasparenza, equità. 

Art. 5 
Verifica dei principi e dei diritti 


1. La Regione assume a base della sua azione i principi 
e i diritti del presente titolo, dei quali verifica periodicamente 
lo stato di attuazione. 
TITOLO II 
Gli organi della Regione 


CAPO I 
Il consiglio 


SEZIONE I 
Elezioni e funzioni 


Art. 6 
Elezione 


1. Il consiglio regionale è eletto a suffragio universale 
e diretto con le modalità previste dalla legge elettorale 
regionale. 
2. Il numero dei consiglieri è sessantacinque. 
Art. 7 
Entrata in carica e durata 


1. I consiglieri regionali entrano in carica all'atto 
della proclamazione. Esercitano le loro funzioni a parti-
re dalla prima seduta del nuovo consiglio e fino alla 
prima seduta del consiglio della legislatura successiva, 
salvo i casi di cessazione anticipata. 
2. Il consiglio convalida l'elezione entro sessanta 
giorni dalla sua prima seduta, con le modalità stabilite 
dal regolamento interno. 
Art. 8 
Insediamento del consiglio 


1. Il consiglio tiene la prima seduta non oltre il decimo 
giorno successivo alla proclamazione degli eletti ed è convocato 
dal consigliere più anziano d'età. Scaduto il termine, 
il consiglio è convocato da un quinto dei consiglieri. 
2. La presidenza del consiglio è assunta provvisoriamente 
dal consigliere più anziano d'età e i due consiglieri 
più giovani di età svolgono le funzioni di segretari. 
3. Il consiglio procede, come suo primo atto, alla elezione 
al proprio interno del presidente del consiglio e 
dell'ufficio di presidenza. 
Art. 9 
Prerogative dei consiglieri 


1. I consiglieri regionali rappresentano l'intera Regio

 
ne senza vincolo di mandato e non possono essere chiamati 
a rispondere per le opinioni espresse e i voti dati 
nell'esercizio delle loro funzioni. 

2. Ogni consigliere ha diritto, per l'espletamento del 
mandato, di accedere agli uffici della Regione e di ottenere 
la documentazione e le informazioni in loro possesso, 
nel rispetto delle norme a tutela della riservatezza e con 
obbligo di osservare il segreto nei casi previsti dalla legge. 
3. I consiglieri esercitano il diritto del comma 2 anche 
nei confronti degli uffici degli enti, aziende ed organismi 
di diritto pubblico dipendenti dalla Regione. 
4. La Regione promuove l'accesso dei consiglieri 
presso altri enti e organismi pubblici e privati per ottenere 
le informazioni utili all'espletamento del mandato. 
5. Ogni consigliere può presentare interrogazioni, interpellanze, 
mozioni, ordini del giorno e risoluzioni nei 
modi e nei tempi previsti dal regolamento interno, che 
fissa termini tassativi per le risposte della giunta. 
6. I consiglieri hanno i poteri di iniziativa previsti 
dall'articolo 23 ed esercitano le altre funzioni ad essi attribuite 
dallo Statuto, dalle leggi e dai regolamenti. 
7. La legge regionale disciplina l'indennità, anche differita, 
dei consiglieri, i rimborsi spese e l'assegno vitalizio. 
8. Sono assicurati ai consiglieri servizi comuni e dotazioni 
individuali delle risorse necessarie al pieno esercizio 
delle funzioni. 
Art. 10 
Ruolo delle minoranze 


1. Il ruolo delle minoranze è garantito nella programmazione 
dei lavori consiliari, nella disciplina dei tempi 
per l'esame nel merito delle proposte e per le risposte 
agli atti di sindacato ispettivo, nella normativa relativa 
alla costituzione delle commissioni d'inchiesta, alle no-
mine di competenza consiliare, alla composizione degli 
organismi con funzioni di vigilanza e controllo. 
2. Il regolamento interno prevede la istituzione di un 
portavoce dell'opposizione, espresso dai gruppi consiliari 
della coalizione di minoranza maggiormente rappresentativa, 
e ne garantisce le funzioni. 
Art. 11 
Funzioni del consiglio 


1. Il consiglio regionale rappresenta la comunità toscana, 
è l'organo legislativo, indica l'indirizzo politico e 
programmatico della Regione e ne controlla l'attuazione. 
2. Il consiglio approva le leggi; i regolamenti di propria 
competenza; il programma di governo; gli atti della 
programmazione regionale, generale e di settore; gli atti 
della pianificazione territoriale regionale; i bilanci preventivi 
e, nei casi previsti dalla legge, le loro variazioni; 
i rendiconti della Regione; gli atti di indirizzo nei confronti 
degli organi di governo regionali per tutti i settori 
d'intervento e per le relazioni internazionali; gli accordi 
conclusi dalla Regione con altri Stati e le intese con enti 
territoriali interni ad essi; i rendiconti degli enti, delle 
aziende e degli altri organismi dipendenti dalla Regione. 
3. Il consiglio concorre alla concertazione sugli atti 
di propria competenza e alla formazione degli atti comunitari, 
degli accordi con lo Stato, degli atti di intervento 
della Regione nella programmazione nazionale, degli 
atti interregionali. 
4. Il consiglio verifica la gestione complessiva della 
attività economica e finanziaria della Regione; la rispondenza 
dei risultati delle politiche regionali agli obiettivi 
di governo; i risultati gestionali degli enti, delle aziende 
e degli altri organismi dipendenti dalla Regione, nelle 
forme previste dalla legge; verifica inoltre, almeno annualmente, 
lo stato di attuazione degli atti della programmazione 
pluriennale. 
5. Il consiglio propone i disegni di legge al Parlamento; 
esprime pareri alla giunta sui bilanci preventivi 
degli enti, delle aziende e degli altri organismi dipendenti 
dalla Regione; assicura la qualità delle fonti normative 
regionali. 
6. Il consiglio, come organo di rappresentanza della 
comunità regionale, promuove l'attuazione dei principi e 
l'effettività dei diritti sanciti dallo Statuto e compie le 
relative verifiche; delibera in materia di referendum 
popolari; esprime i pareri previsti dagli articoli 132 e 133 
della Costituzione; nomina i rappresentanti della Regione, 
quando non diversamente disposto dallo Statuto 
o, in rapporto agli interessi tutelati, dalla legge; mantiene 
rapporti con le autorità indipendenti e con gli organismi 
di rappresentanza politica nazionali ed esteri; favorisce 
la partecipazione dei cittadini e dei residenti in 
Toscana alle proprie attività. 
7. Il consiglio esercita le altre funzioni ad esso attribuite 
dalla Costituzione e dallo Statuto, ovvero previste 
dalle fonti normative regionali in conformità ai criteri statutari 
di riparto delle funzioni tra gli organi della Regione. 
8. Le competenze del consiglio non possono essere 
esercitate dagli organi di governo della Regione, né in 
via d'urgenza, né per delega. 

 
SEZIONE II 
Organizzazione 


Art. 12 
Presidente del consiglio regionale 


1. Il presidente del consiglio regionale è eletto, a 
scrutinio segreto, a maggioranza dei tre quarti dei componenti 
il consiglio; al secondo scrutinio è sufficiente la 
maggioranza dei due terzi; dal terzo, è sufficiente la 
maggioranza dei componenti. 
2. Il presidente del consiglio dura in carica trenta 
mesi ed è rieleggibile. 
Art. 13 
Funzioni del presidente del consiglio 


1. Il presidente rappresenta il consiglio regionale, lo 
convoca e ne dirige i lavori, cura le relazioni del consiglio 
con le istituzioni e gli organismi esterni regionali, 
nazionali e internazionali. 
2. Il presidente del consiglio convoca e presiede l'ufficio 
di presidenza; programma i lavori del consiglio; 
garantisce l'esercizio dei diritti dei consiglieri e il ruolo 
dell'opposizione; rappresenta il consiglio in giudizio, nei 
casi previsti dalla legge, per gli atti rientranti nell'autonomia 
organizzativa del consiglio; dichiara la improcedibilità 
delle proposte di legge regionale, nei casi previsti 
dallo Statuto e dal regolamento interno; dichiara la 
cessazione degli organi regionali, nei casi previsti dalla 
Costituzione e dallo Statuto; esercita le altre funzioni ad 
esso attribuite dallo Statuto, dalle leggi regionali, dal 
regolamento interno. 
3. Il presidente del consiglio chiede al presidente 
della giunta lo svolgimento di comunicazioni al consiglio 
sullo stato di attuazione delle politiche regionali. 
4. Il presidente del consiglio non fa parte delle commissioni 
consiliari. 
Art. 14 
Ufficio di presidenza 


1. L'ufficio di presidenza è composto dal presidente 
del consiglio, da due vicepresidenti e da quattro segretari, 
due dei quali con funzioni di questore. 
2. I vicepresidenti, i segretari questori e i segretari 
sono eletti subito dopo il presidente a scrutinio segreto, 
con votazioni separate e con voto limitato ad un solo 
nominativo. Sono eletti i consiglieri che hanno ottenuto 
il maggior numero di voti o, a parità di voto, i più anziani 
di età. 
3. L'ufficio di presidenza dura in carica trenta mesi 
ed è rieleggibile. 
Art. 15 
Funzioni dell'ufficio di presidenza 


1. L'ufficio di presidenza coadiuva il presidente nell'esercizio 
dei suoi compiti; propone il bilancio autonomo 
del consiglio; definisce gli obiettivi e gli indirizzi per 
l'organizzazione degli uffici consiliari e per la gestione 
del personale; nomina il segretario generale del consiglio, 
su proposta del presidente; verifica i risultati della 
gestione consiliare; esercita le altre funzioni ad esso 
attribuite dallo Statuto, dalle leggi, dal regolamento 
interno del consiglio. 
Art. 16 
Gruppi consiliari 


1. I consiglieri si organizzano in gruppi politici. 
2. Ogni gruppo è formato da almeno due consiglieri; 
può essere formato anche da un consigliere, se esso sia 
l'unico eletto di una lista presentata alle elezioni regionali. 
3. Il consigliere che non fa parte di altri gruppi entra 
a far parte del gruppo misto. 
4. La Regione dispone, per lo svolgimento delle funzioni 
dei gruppi consiliari e in rapporto alla consistenza 
dei medesimi, l'assegnazione di contributi finanziari, di 
personale, locali, servizi. 
5. L'assegnazione dei contributi e le modalità di rendicontazione 
sono disciplinate dalla legge. 
Art. 17 
Presidenti dei gruppi consiliari 


1. I presidenti rappresentano i gruppi consiliari, 
rispondono della loro gestione, esercitano le funzioni 
stabilite dallo Statuto e dal regolamento interno del consiglio. 
2. La conferenza dei presidenti dei gruppi consiliari 
collabora con il presidente del consiglio e l'ufficio di 
presidenza per la organizzazione delle attività e dei lavori 
consiliari. 
Art. 18 
Commissioni consiliari 


1. Il consiglio istituisce commissioni permanenti nel 
numero e con le competenze stabilite dal suo regolamento. 

 
2. Il consiglio può istituire commissioni speciali per 
oggetti e tempi determinati. 
3. Le commissioni consiliari sono composte in relazione 
all'entità numerica dei gruppi, secondo le norme 
del regolamento. 
4. Ogni consigliere fa parte di una commissione permanente 
e può partecipare ai lavori di tutte le commissioni, 
con diritto di parola e di proposta. 
5. Il presidente della giunta non fa parte delle commissioni. 
Il presidente e i componenti della giunta hanno 
diritto e, se richiesti, l'obbligo di intervenire alle sedute 
delle commissioni, con diritto di parola e di proposta. 
Art. 19 
Poteri delle commissioni permanenti 


1. Le commissioni permanenti esercitano, nelle materie 
di loro competenza, le funzioni istruttorie e referenti. 
Esercitano anche funzioni redigenti, nei casi previsti dal 
regolamento, se lo disponga il consiglio con voto unanime. 
2. Le commissioni hanno, nelle stesse materie, funzioni 
di monitoraggio, valutazione e controllo, anche di 
tipo economico-finanziario, sugli effetti prodotti dalle 
politiche regionali, sull'attuazione degli atti consiliari di 
indirizzo e di programmazione, sull'applicazione dei 
diritti e dei principi sanciti dal titolo primo. 
3. Le commissioni, per l'esercizio delle loro funzioni, 
svolgono indagini conoscitive, si avvalgono di esperti 
ed organismi scientifici, agenzie, consultano enti, 
organizzazioni, associazioni, tengono rapporti con questi 
soggetti e promuovono la partecipazione dei cittadini e 
dei residenti in Toscana. 
4. Le commissioni hanno i diritti e gli obblighi previsti 
dall'articolo 9, commi 2 e 3, possono disporre ispezioni, 
ottenere l'esibizione di atti e documenti, convocare 
il personale degli uffici, che è tenuto a presentarsi e 
non può opporre il segreto d'ufficio. 
5. Le commissioni esprimono pareri sugli atti di 
competenza degli organi di governo regionale, nei casi 
previsti dallo Statuto. 
6. Sono previste forme di pubblicità delle sedute 
delle commissioni permanenti. 
Art. 20 
Commissione di controllo 


1. Una commissione permanente, presieduta da un 
consigliere di opposizione e istituita ai sensi dell'articolo 
18, ha compiti di controllo sullo stato di attuazione 
delle politiche regionali e sulla coerenza degli atti con la 
programmazione regionale, generale e di settore. 

2. La commissione, ai fini del comma 1, esprime 
pareri preventivi sulla coerenza degli atti con la programmazione 
regionale: se il parere è negativo, l'atto è 
dichiarato improcedibile, salvo espressa conferma dell'organo 
che l'ha deliberato. 
3. La commissione ha anche funzioni referenti sui 
rendiconti degli organi regionali e funzioni di vigilanza 
sulla gestione del patrimonio regionale e sulle altre attività 
regionali e degli enti dipendenti dalla Regione indicate 
dal regolamento interno del consiglio. 
4. Il regolamento interno del consiglio disciplina la 
composizione della commissione, della quale possono 
far parte anche consiglieri assegnati ad altre commissioni 
permanenti. 
Art. 21 
Commissioni d'inchiesta 


1. Il consiglio può istituire commissioni d'inchiesta 
su questioni relative a materie di interesse regionale. 
2. Le commissioni d'inchiesta sono istituite anche 
senza voto consiliare, quando ne facciano richiesta almeno 
un quinto dei consiglieri. 
3. Non possono essere attive nello stesso tempo più di 
due commissioni d'inchiesta istituite senza il voto consiliare. 
4. I componenti della giunta regionale intervengono 
alle sedute delle commissioni d'inchiesta quando ne so-
no richiesti. 
5. Il regolamento interno del consiglio disciplina la 
nomina, la composizione, i poteri e le modalità di funzionamento 
delle commissioni d'inchiesta. 
SEZIONE III 
Funzionamento 


Art. 22 
Regolamento interno del consiglio 


1. Il consiglio approva un regolamento interno di 
disciplina dell'organizzazione e del funzionamento delle 
attività consiliari. 
2. Il regolamento è approvato con la maggioranza dei 
tre quarti dei componenti il consiglio nella prima votazione, 
con la maggioranza dei due terzi nelle successive 

 
due votazioni e con la maggioranza dei componenti il 
consiglio a partire dalla quarta votazione. 

Art. 23 
Potere di iniziativa 


1. L'iniziativa delle leggi e degli altri atti di competenza 
del consiglio appartiene a ciascun consigliere, alla 
giunta e ai soggetti ai quali sia conferita dallo Statuto. 
2. L'iniziativa degli atti interni del consiglio è riservata 
ai consiglieri. 
3. L'iniziativa dei bilanci regionali e del rendiconto è 
riservata alla giunta. 
Art. 24 
Programmazione dei lavori 


1. I lavori del consiglio e delle commissioni sono 
programmati, nelle forme e con le modalità stabilite dal 
regolamento interno. 
2. Il calendario periodico dei lavori del consiglio è 
definito dal presidente del consiglio con il concorso dell'ufficio 
di presidenza, dei presidenti dei gruppi e delle 
commissioni consiliari, della giunta e, in casi particolari, 
di altri organi. 
3. Il regolamento interno prevede, in casi straordinari 
di necessità e urgenza, l'esame diretto delle proposte 
in consiglio. 
4. Speciali sedute o sessioni del consiglio sono dedicate 
all'esame di argomenti di rilevante interesse generale. 
Art. 25 
Convocazione 


1. Il presidente del consiglio convoca il consiglio e ne 
stabilisce l'ordine del giorno, con il concorso dell'ufficio 
di presidenza, dei presidenti dei gruppi consiliari, della 
giunta. 
2. Il consiglio, nei casi d'urgenza, è convocato entro 
cinque giorni dalla data della richiesta. 
3. Il regolamento interno stabilisce ulteriori modalità 
per la convocazione del consiglio, che è disposta anche 
su richiesta del presidente della giunta o di un quinto dei 
consiglieri o dei presidenti di almeno tre gruppi consiliari 
cui aderiscano nel complesso non meno di un quinto 
dei consiglieri. 
Art. 26 
Modalità delle deliberazioni 


1. Il consiglio delibera validamente con la partecipazione 
al voto della maggioranza dei suoi componenti e 
con il voto favorevole della maggioranza dei votanti. 

2. Sono fatte salve le diverse maggioranze stabilite 
dalla Costituzione e dallo Statuto. 
3. Il consiglio vota a scrutinio palese, eccettuati i casi 
di voto segreto previsti dal regolamento. 
Art. 27 
Pubblicità delle riunioni 


1. Le sedute del consiglio sono pubbliche, eccettuati 
i casi previsti dal regolamento interno. 
Art. 28 
Autonomia del consiglio 


1. Il consiglio ha autonomia di bilancio, contabile, 
funzionale e organizzativa. 
2. L'ordinamento contabile del consiglio è disciplinato 
con apposito regolamento interno, nel quadro dei 
principi della legge di contabilità regionale. 
3. Gli uffici consiliari garantiscono l'assistenza tecnica 
all'esercizio delle funzioni del consiglio. 
4. Il personale appartiene al ruolo organico degli uffici 
del consiglio. 
CAPO II 
Il Governo 


SEZIONE I 
Gli organi 


Art. 29 
Organi di governo 


1. Il presidente della giunta e la giunta sono gli organi 
di governo della Regione. 
Art. 30 
Indennità 


1. Le disposizioni dell'articolo 9, comma 7, si applicano 
anche ai componenti degli organi di governo. 
SEZIONE II 
Il presidente della giunta 


Art. 31 
Elezione 


1. Il presidente della giunta è eletto a suffragio uni

 
versale e diretto, contestualmente al consiglio e con le 
modalità previste dalla legge elettorale regionale. 

2. Il presidente della giunta fa parte del consiglio ed 
entra in carica all'atto della proclamazione. 
3. Il presidente della giunta non partecipa alla votazione 
per l'elezione del presidente del consiglio e dell'ufficio 
di presidenza. 
Art. 32 
Programma di governo e formazione della giunta 

1. Il presidente della giunta, nella prima seduta del 
consiglio, illustra il programma di governo e presenta il 
vicepresidente e gli altri componenti della giunta. 
2. Il programma di governo è approvato entro dieci 
giorni dalla sua illustrazione. 
3. Il presidente nomina il vicepresidente e gli altri 
componenti della giunta dopo l'approvazione del programma 
di governo o comunque decorso il termine del 
comma 2. 
4. Il presidente, fino alla nomina della giunta, ne esercita 
le funzioni. 
Art. 33 
Durata in carica 


1. Il presidente della giunta dura in carica l'intera legislatura 
ed esercita le funzioni fino alla proclamazione 
del nuovo presidente. 
2. Il presidente cessa anticipatamente dall'incarico 
nei casi previsti dalla Costituzione. 
3. La sfiducia nei confronti del presidente è espressa 
mediante mozione motivata, sottoscritta da almeno un 
quinto dei componenti il consiglio e approvata per 
appello nominale con il voto della maggioranza dei componenti 
il consiglio. La mozione non può essere messa in 
discussione prima di tre giorni dalla presentazione o 
dopo venti giorni da questa. 
4. Le dimissioni del presidente, presentate al presidente 
del consiglio, sono discusse in un'apposita seduta 
del consiglio e diventano efficaci decorsi venti giorni 
dalla presentazione. Entro questo termine le dimissioni 
possono essere ritirate. 
5. Le altre cause di cessazione del presidente sono 
accertate dal consiglio, nelle forme e con le modalità 
disciplinate dalla legge. 
6. La cessazione anticipata del presidente comporta 
le dimissioni della giunta e, nei casi previsti dalla Costituzione, 
lo scioglimento del consiglio, con l'indizione 
entro tre mesi di nuove elezioni. 

7. Il consiglio e la giunta, presieduta dal vicepresidente, 
esercitano le funzioni per il periodo successivo 
alla cessazione anticipata del presidente, rispettivamente 
fino alla prima seduta del nuovo consiglio e fino alla 
proclamazione del nuovo presidente. 
8. Le disposizioni del comma precedente non si 
applicano nei casi di scioglimento e rimozione previsti 
dall'articolo 126, comma primo, della Costituzione. 
Art. 34 
Funzioni 


1. Il presidente della giunta rappresenta la Regione, 
dirige la politica della giunta e ne è responsabile, promulga 
le leggi ed emana i regolamenti. 
2. Il presidente convoca e presiede la giunta; nomina 
e revoca i componenti della giunta e assegna ad essi i 
rispettivi incarichi, dandone comunicazione motivata al 
consiglio; predispone il programma di governo e ne cura 
l'attuazione; adotta i provvedimenti d'urgenza di competenza 
regionale previsti dalla legge; provvede alle 
nomine di competenza degli organi di governo regionali, 
dandone comunicazione motivata al consiglio; promuove 
i giudizi di legittimità costituzionale e solleva i 
conflitti di attribuzione, informandone preventivamente 
il consiglio; esercita le altre funzioni ad esso attribuite 
dalla Costituzione e dallo Statuto, ovvero previste dalle 
fonti normative regionali in conformità ai criteri statutari 
di riparto delle funzioni tra gli organi regionali. 
SEZIONE III 
La giunta 


Art. 35 
Composizione 


1. La giunta è composta dal presidente e da un numero 
di componenti, denominati assessori, non inferiore a 
otto e non superiore a quattordici. 
2. Gli assessori sono nominati dal presidente della 
giunta. 
3. La nomina ad assessore comporta la sospensione 
di diritto dall'incarico di consigliere regionale e la sostituzione 
con un supplente, secondo le modalità previste 
dalla legge elettorale regionale. 
4. Il vicepresidente sostituisce il presidente nei casi 
di assenza e negli altri casi in cui questi non possa esercitare 
temporaneamente le proprie funzioni. 

 
Art. 36 
Durata in carica 


1. La giunta dura in carica quanto il presidente che 
l'ha nominata, salvo i casi di cessazione anticipata ai 
sensi dell'articolo 33. 
2. Il consiglio può esprimere il non gradimento nei 
confronti di singoli assessori, a seguito di mozione motivata 
sottoscritta da almeno un quinto dei suoi componenti. 
La mozione non può essere messa in discussione 
prima di tre giorni e dopo venti giorni dalla presentazione. 
Il presidente della giunta comunica entro venti giorni 
al consiglio le proprie motivate decisioni conseguenti 
all'approvazione della mozione di non gradimento. 
Art. 37 
Funzioni 


1. La giunta esercita le funzioni amministrative di 
competenza della Regione, nei limiti previsti dallo Statuto 
e dalla legge. 
2. La giunta delibera proposte di legge; approva i 
regolamenti di sua competenza e delibera proposte di regolamento 
di competenza del consiglio; cura l'attuazione 
delle leggi, degli atti di programmazione e degli atti 
di indirizzo approvati dal consiglio; predispone e gestisce 
il bilancio della Regione; approva, previo parere del 
consiglio, i bilanci preventivi degli enti, delle aziende e 
degli altri organismi dipendenti dalla Regione; esercita 
le altre funzioni ad essa attribuite dalla Costituzione e 
dallo Statuto, ovvero previste dalle fonti normative regionali 
in conformità ai criteri statutari di riparto delle 
funzioni tra gli organi regionali. 
Art. 38 
Organizzazione 


1. La giunta esercita le sue funzioni in forma collegiale. 
2. Gli assessori collaborano con il presidente della 
giunta; gli incarichi degli assessori possono essere modificati 
in ogni tempo dal presidente, che ne dà comunicazione 
motivata al consiglio. 
3. Il funzionamento della giunta è disciplinato da 
regolamento interno. 
TITOLO III 
Le fonti normative 


Art. 39 
Elenco delle fonti 


1. Le fonti normative regionali sono lo Statuto, le 
leggi, i regolamenti. 
2. Le leggi e i regolamenti sono motivati, nei modi 
previsti dalla legge. 
Art. 40 
Procedimento legislativo 


1. Le proposte di legge sono presentate al presidente 
del consiglio, che ne cura immediatamente la distribuzione 
ai consiglieri e l'assegnazione alle commissioni 
competenti. 
2. Il regolamento interno del consiglio stabilisce le 
modalità e i termini per l'esame delle proposte nelle 
commissioni, prevede procedure abbreviate nei casi di 
urgenza, dispone la iscrizione all'ordine del giorno delle 
commissioni o del consiglio nei casi di inosservanza dei 
termini; disciplina inoltre le modalità volte ad assicurare 
l'esame da parte del consiglio delle proposte di iniziativa 
consiliare. 
3. Le commissioni riferiscono al consiglio sulle proposte 
esaminate. 
4. Il consiglio, dopo la discussione generale sulla 
proposta di legge, la vota articolo per articolo e, con 
votazione finale, nella sua interezza. 
5. Il consiglio, dopo la discussione generale, nel caso 
di procedimento in sede redigente, esprime il voto finale 
sulla proposta di legge nella sua interezza. 
Art. 41 
Promulgazione 


1. Le leggi sono promulgate dal presidente della 
giunta entro dieci giorni dalla trasmissione da parte del 
presidente del consiglio. 
2. Il termine per la promulgazione delle leggi sottoposte 
a procedura di assenso comunitario decorre dal 
ricevimento della comunicazione dell'assenso o dalla 
scadenza del termine previsto per la pronuncia dell'organo 
comunitario. 
3. Il mancato assenso comunitario, anche parziale, 
comporta il riesame della legge, nei modi e nelle forme 
disciplinate dal regolamento interno del consiglio. 
Art. 42 
Regolamenti 


1. La Regione esercita il potere regolamentare 
mediante regolamenti di attuazione delle leggi regionali, 
regolamenti delegati dallo Stato, regolamenti di attuazione 
degli atti e delle norme comunitarie. 

 
2. I regolamenti di attuazione delle leggi regionali 
sono approvati dalla giunta con il parere obbligatorio 
della commissione consiliare competente, che si pronuncia 
entro il termine di trenta giorni dal ricevimento della 
proposta; scaduto il termine, la giunta può procedere 
all'approvazione del regolamento. 
3. I regolamenti delegati dallo Stato sono approvati 
dal consiglio. 
4. I regolamenti di attuazione degli atti e delle norme 
comunitarie sono approvati dalla giunta, con la procedura 
prevista al comma 2. 
5. I regolamenti sono emanati dal presidente della 
giunta. 
6. Gli organi regionali possono approvare regolamenti 
interni di organizzazione, nei casi previsti dallo 
Statuto o dalla legge. 
Art. 43 
Pubblicazione ed entrata in vigore 


1. Le leggi e i regolamenti sono pubblicati sul bollettino 
ufficiale della Regione non oltre il ventesimo giorno 
dalla data di promulgazione o di emanazione ed 
entrano in vigore il quindicesimo giorno successivo alla 
pubblicazione, salvo il diverso termine stabilito dalla 
legge o dal regolamento. 
2. La legge prevede altre forme dirette a favorire la 
conoscenza e l'applicazione delle leggi e dei regolamenti. 
Art. 44 
Qualità delle fonti normative 


1. La Regione tutela la certezza del diritto e a tal fine 
cura la qualità delle fonti normative regionali e ne garantisce 
l'organicità, la chiarezza, la semplicità delle procedure. 
2. E' promossa, per le finalità del primo comma, la 
formazione di testi unici legislativi e regolamentari per 
settori organici. 
3. I testi unici legislativi sono approvati con legge e 
possono essere abrogati o modificati, anche parzialmente, 
solo in modo espresso. 
4. Le parti del testo unico di mero coordinamento 
delle leggi esistenti sono approvate dal consiglio con un 
unico voto. 
5. I testi unici regolamentari possono essere abrogati 
o modificati, anche parzialmente, solo in modo espresso. 
6. La legge e i regolamenti interni, del consiglio e 
della giunta, stabiliscono gli obblighi volti a garantire la 
qualità delle fonti normative e le modalità di formazione, 
approvazione e mantenimento dei testi unici. 
7. Le proposte di legge che non osservano le disposizioni 
stabilite a tutela della qualità della legislazione 
sono dichiarate improcedibili dal presidente del consiglio, 
d'intesa con l'ufficio di presidenza. 
Art. 45 
Controllo sulle leggi 


1. Le commissioni consiliari esercitano controlli preventivi 
e di fattibilità sulle proposte di legge e promuovono 
la valutazione degli effetti delle leggi su coloro che 
ne sono destinatari. 
2. La legge regionale sulla normazione disciplina 
l'inserimento nelle leggi, ai fini di valutarne gli effetti 
prodotti, di clausole volte a definire i tempi e le modalità 
di raccolta delle informazioni necessarie. 
3. Il regolamento interno del consiglio disciplina le 
forme di esercizio delle funzioni previste dal presente 
articolo. 
4. Il bilancio del consiglio garantisce, ai fini dello 
svolgimento delle funzioni, la disponibilità di adeguate 
risorse. 
TITOLO IV 
L'amministrazione 


Art. 46 
Programmazione 


1. La programmazione è il metodo dell'attività regionale 
e ne determina gli obiettivi annuali e pluriennali. 
2. La legge disciplina gli atti della programmazione, 
le relative procedure, le funzioni degli organi regionali, 
degli enti locali e delle organizzazioni rappresentative 
della società toscana nel processo formativo, le modalità 
di integrazione con gli atti della programmazione locale, 
nazionale e comunitaria, le forme di partecipazione. 
Art. 47 
Organismi di studio e di ricerca 


1. La Regione cura la raccolta e la elaborazione dei 
dati e delle informazioni utili all'esercizio delle proprie 
funzioni. 
2. Il consiglio e la giunta si avvalgono a tal fine 
anche di organismi autonomi a partecipazione regionale 

 
per le ricerche e la raccolta dei dati necessari all'esercizio 
delle rispettive funzioni e alla formazione degli atti 
di programmazione. 

Art. 48 
Concertazione o confronto 


1. Il presidente della giunta può promuovere, su atti 
di iniziativa degli organi di governo, fasi formali di concertazione 
o di confronto con rappresentanze istituzionali 
e sociali, per ricercare preventive linee di intesa, nel 
caso di atti di competenza degli organi di governo, ovvero 
per verificare i rispettivi orientamenti, nel caso di atti 
da sottoporre all'approvazione del consiglio: in quest'ultimo 
caso, l'avvio delle fasi formali è preceduto da un'adeguata 
informazione del consiglio, che può approvare 
specifici atti di indirizzo. 
Art. 49 
Bilanci 


1. La legge, nel rispetto dei principi di autonomia finanziaria 
della Regione e di coordinamento della finanza 
pubblica, disciplina l'ordinamento contabile della Regione, 
le forme di coordinamento dei bilanci con gli atti 
della programmazione, la data di presentazione e le modalità 
di approvazione dei bilanci e del rendiconto. 
2. Il consiglio autorizza l'esercizio provvisorio, per 
un periodo non superiore a tre mesi, determinando i limiti 
dell'attività di spesa. 
Art. 50 
Enti dipendenti 

1. Le funzioni amministrative riservate alla Regione, 
nel rispetto del principio di sussidiarietà, possono essere 
esercitate anche tramite enti, aziende, agenzie e altri organismi 
pubblici dipendenti, istituiti e ordinati con legge 
regionale. 
2. Le nomine regionali negli organi di amministrazione 
degli enti ed organismi dipendenti sono di competenza 
degli organi di governo e sono soggette a forme di 
controllo anche preventivo del consiglio. 
Art. 51 
Società ed associazioni 


1. La partecipazione della Regione, anche nella fase 
costitutiva, a società, associazioni, fondazioni e altri 
organismi di diritto privato è disciplinata dalla legge, che 
determina le competenze della giunta e del consiglio. 
2. Le nomine regionali negli organi delle società e 
degli altri organismi a partecipazione regionale sono di 
competenza del consiglio, nell'esercizio delle funzioni 
di rappresentanza e controllo, e sono espresse in modo 
da garantire la presenza delle minoranze consiliari. 

3. Le nomine e le designazioni per incarichi direzionali 
di competenza degli organi di governo sono disciplinate 
ai sensi dell'articolo 50, comma 2. 
Art. 52 
Uffici e personale 


1. La legge stabilisce i principi dell'ordinamento 
degli uffici regionali. 
2. Gli uffici regionali operano nell'interesse dei cittadini, 
secondo i principi di legalità, trasparenza, imparzialità, 
orientamento al risultato. 
3. La Regione valorizza il personale regionale e ne 
cura la formazione professionale, per garantire efficacia 
ed efficienza all'azione amministrativa. 
Art. 53 
Dirigenti 


1. I dirigenti hanno il compito di realizzare gli obiettivi 
programmati, nel rispetto delle direttive degli organi 
regionali di direzione politica. 
2. La legge disciplina l'esercizio delle funzioni dei 
dirigenti, i requisiti professionali necessari, le modalità 
per il conferimento e la revoca degli incarichi, le responsabilità 
per i risultati della gestione. 
3. I dirigenti delle strutture di massima dimensione 
sono nominati dai competenti organi regionali di direzione 
politica. 
4. E' applicato il principio della distinzione tra i compiti 
degli organi di direzione politica e i compiti di 
gestione amministrativa dei dirigenti. 
5. Gli organi regionali di direzione politica individuati 
dalla legge dispongono di specifici uffici per l'esercizio 
dei loro compiti. 
Art. 54 
Procedimento amministrativo e diritto di accesso 

1. Tutti hanno diritto di accedere senza obbligo di 
motivazione ai documenti amministrativi, nel rispetto 
degli interessi costituzionalmente tutelati e nei modi previsti 
dalla legge. 
2. La legge assicura il contraddittorio degli interessati 
alla formazione dei provvedimenti e prevede l'individuazione 
del responsabile della correttezza e della cele

 
rità del procedimento, la cui conclusione è garantita entro 
un termine certo. 

3. Tutti gli atti amministrativi regionali, salvo quelli 
meramente esecutivi, sono motivati. 
TITOLO V 
Organi di tutela e garanzia 


Art. 55 
Commissione per le pari opportunità 


1. La commissione per le pari opportunità fra donne 
e uomini è istituita con legge. 
2. La commissione è organismo autonomo, con sede 
presso il consiglio regionale. 
3. La commissione esercita funzioni consultive e di 
proposta nei confronti degli organi regionali, funzioni di 
controllo e monitoraggio sulle politiche regionali ai fini 
dell'applicazione dei principi di non discriminazione e 
di pari opportunità fra donne e uomini, funzioni di verifica 
sull'applicazione delle disposizioni dell'articolo 117, 
comma settimo, della Costituzione. 
4. Il regolamento interno disciplina la partecipazione 
della commissione ai procedimenti consiliari. 
Art. 56 
Difensore civico 


1. Il difensore civico regionale garantisce a tutti la 
tutela non giurisdizionale nei casi di cattiva amministrazione, 
svolgendo anche attività di mediazione. 
2. Il difensore civico interviene d'ufficio o su richiesta 
dei soggetti che vi hanno interesse. 
3. Gli specifici compiti del difensore civico, le modalità 
di intervento e i relativi effetti sono disciplinati 
dalla legge, con riferimento, in particolare, al diritto di 
accesso. 
4. Il difensore civico è nominato dal consiglio, con la 
maggioranza qualificata prevista dalla legge e con 
modalità che ne assicurino l'imparzialità e l'indipendenza. 
Dura in carica sei anni e non è rieleggibile. 
5. La legge promuove la istituzione della rete di difesa 
civica locale. 
6. Il consiglio garantisce al difensore civico autonomia 
di funzionamento e assegna al medesimo risorse 
finanziarie e di personale adeguate alle funzioni da svolgere. 
Art. 57 
Collegio di garanzia 


1. E' istituito, con sede presso il consiglio regionale, 
il collegio di garanzia statutaria, con il compito di verificare 
la rispondenza delle fonti normative regionali allo 
Statuto. 
2. Il presidente della giunta, il presidente del consiglio, 
almeno tre presidenti di gruppi consiliari, almeno 
un quinto dei consiglieri regionali possono chiedere l'intervento 
del collegio di garanzia. La richiesta può pervenire 
anche dal consiglio delle autonomie locali, quando 
riguarda la presunta violazione delle norme statutarie in 
materia di enti locali. 
3. Il giudizio del collegio di garanzia di non conformità 
allo Statuto comporta il riesame della fonte normativa, 
con le modalità previste dalla legge. 
4. Il collegio di garanzia si pronuncia anche sulla ammissibilità 
dei referendum popolari e, su richiesta dei 
soggetti indicati al secondo comma, sui conflitti di attribuzione 
tra organi regionali. 
5. Il collegio di garanzia è costituito con deliberazione 
del consiglio regionale approvata con il voto favorevole 
dei tre quarti dei componenti il consiglio; è composto 
da sette membri di alta e riconosciuta competenza nel 
campo del diritto pubblico, di cui uno scelto in una rosa 
di tre esperti designati dal consiglio delle autonomie 
locali; dura in carica sei anni e i suoi componenti non 
sono immediatamente rieleggibili. 
6. La legge disciplina il funzionamento del collegio 
di garanzia e ne garantisce l'autonomia e l'indipendenza, 
prevedendo idonee modalità di designazione dei singoli 
componenti. 
TITOLO VI 
Il sistema delle autonomie 


Art. 58 
Principio di sussidiarietà 


1. La Regione conforma la propria attività al principio 
di sussidiarietà e opera, a tal fine, per avvicinare 
nella più ampia misura ai cittadini l'organizzazione della 
vita sociale e l'esercizio delle funzioni pubbliche. 
Art. 59 
Sussidiarietà sociale 


1. La Regione favorisce l'autonoma iniziativa dei cittadini 
e delle loro aggregazioni per il diretto svolgimento 
di attività di riconosciuto interesse generale. 

 
2. L'attuazione del principio della sussidiarietà sociale 
è prioritariamente diretta al miglioramento del livello 
dei servizi, al superamento delle disuguaglianze economiche 
e sociali, a favorire la collaborazione dei cittadini 
e delle formazioni sociali, secondo le loro specificità, ai 
fini della valorizzazione della persona e dello sviluppo 
solidale delle comunità. 
Art. 60 
Autonomie funzionali 


1. La Regione valorizza le autonomie funzionali e ne 
favorisce la partecipazione all'attività propria e degli 
enti locali. 
Art. 61 
Conferenza permanente delle autonomie sociali 

1. La legge disciplina la conferenza permanente delle 
autonomie sociali, che si riunisce in almeno tre sessioni 
annuali per esprimere proposte e pareri al consiglio ai 
fini della formazione degli atti della programmazione economica, 
sociale e territoriale. 
2. La conferenza è convocata anche per verificare gli 
esiti delle politiche regionali. 
3. La Regione garantisce alla conferenza l'autonomia 
e le risorse necessarie allo svolgimento dei compiti ad 
essa attribuiti. 
4. La conferenza è istituita presso il consiglio regionale. 
Art. 62 
Sussidiarietà istituzionale 


1. La Regione, sulla base dei principi di sussidiarietà, 
adeguatezza e differenziazione, conferisce con legge 
agli enti locali le funzioni amministrative nelle materie 
di propria competenza. 
2. La Regione, in attuazione dei principi del comma 
1, sostiene l'esercizio associato delle funzioni dei comuni, 
promuove la collaborazione istituzionale tra i comuni, 
le province e la città metropolitana, valorizza il ruolo 
delle comunità montane e dei circondari istituiti ai sensi 
della legge regionale. 
3. Sono riservate alla Regione le sole funzioni amministrative 
il cui esercizio risponde a riconosciute esigenze 
unitarie di livello regionale. 
Art. 63 
Regolamenti degli enti locali 


1. L'organizzazione e lo svolgimento delle funzioni 
conferite agli enti locali è disciplinato da autonomi regolamenti 
degli stessi enti locali. 

2. La legge, nei casi in cui risultino specifiche esigenze 
unitarie, può disciplinare l'organizzazione e lo 
svolgimento delle funzioni conferite per assicurare requisiti 
essenziali di uniformità. 
3. Le fonti normative regionali, fuori dei casi previsti 
al comma precedente, possono disciplinare in via transitoria 
lo svolgimento delle funzioni conferite, in attesa di 
autonoma regolamentazione da parte degli enti locali. 
Art. 64 
Risorse finanziarie 


1. Le risorse regionali che sono destinate, in attesa della 
attuazione dell'articolo 119 della Costituzione, al finanziamento 
delle funzioni conferite agli enti locali affluiscono 
ad un unico fondo, ripartito secondo criteri stabiliti dalla 
legge; la ripartizione è soggetta a verifiche di funzionalità 
della spesa condotte d'intesa con gli enti locali. 
2. La legge disciplina, limitatamente ai profili coperti 
da riserva di legge, i tributi propri degli enti locali, 
salva la potestà degli enti di istituirli. 
Art. 65 
Concorso degli enti locali 


1. La Regione assume gli atti della programmazione 
locale come rilevanti ai fini della formazione e dell'attuazione 
della programmazione regionale. 
2. Gli enti locali partecipano alle fasi formali di concertazione 
o di confronto previste dall'articolo 48 e concorrono 
ad orientare la Regione nell'esercizio delle funzioni 
di loro interesse dirette alla formazione degli atti 
comunitari. 
Art. 66 
Consiglio delle autonomie locali 


1. Il consiglio delle autonomie locali, istituito con 
legge presso il consiglio, è l'organo di rappresentanza 
del sistema degli enti locali della Toscana, con funzioni 
consultive e di proposta. 
2. La legge determina la composizione, i criteri di 
rappresentanza territoriale e le modalità di costituzione 
del consiglio delle autonomie locali. 
3. Il consiglio delle autonomie locali esprime parere 
obbligatorio sul bilancio regionale, sugli atti della programmazione 
regionale, sulle proposte di legge e di regolamento 
che riguardano l'attribuzione e l'esercizio 
delle competenze degli enti locali. 

 
4. Gli organi regionali, in caso di parere del consiglio 
delle autonomie locali contrario o condizionato all'accoglimento 
di modifiche, lo possono disattendere con motivazione 
espressa. 
5. Il consiglio delle autonomie locali può proporre al 
presidente della giunta, previa informazione del consiglio, 
il ricorso alla Corte costituzionale contro le leggi e 
gli atti aventi forza di legge dello Stato. 
6. Le nomine e le designazioni di competenza del sistema 
degli enti locali di suoi rappresentanti negli organismi 
regionali sono attribuite al consiglio delle autonomie 
locali. 
7. La legge assicura al consiglio delle autonomie locali 
le risorse necessarie allo svolgimento dei suoi compiti e 
garantisce l'autonomia di funzionamento dell'organo. 
8. Il regolamento interno del consiglio delle autonomie 
locali prevede requisiti di validità delle sedute e 
delle deliberazioni in armonia con le corrispondenti 
norme del regolamento interno del consiglio regionale. 
Art. 67 
Seduta congiunta 


1. Il consiglio regionale e il consiglio delle autonomie 
locali si riuniscono in seduta congiunta almeno una volta 
l'anno, per l'esame di problemi di comune interesse. 
2. I presidenti dei due organi fissano d'intesa l'ordine 
del giorno. 
3. La seduta è presieduta dal presidente del consiglio 
regionale. 
TITOLO VII 
Gli altri rapporti istituzionali 


Art. 68 
Rapporti con le altre regioni 


1. La Regione promuove intese con le altre regioni 
per il migliore esercizio delle proprie funzioni e la cura 
di interessi interregionali. 
2. Le intese con le altre regioni sono ratificate con 
legge e possono prevedere anche la costituzione di organi 
e discipline normative comuni. 
3. La Regione ricerca forme di coordinamento con le 
altre regioni, per favorire comuni orientamenti nei confronti 
dello Stato e dell'Unione europea, per ridurre gli 
squilibri nei livelli di sviluppo, per affermare indirizzi 
volti alla coesione e alla solidarietà sociale. 
Art. 69 
Rapporti con lo Stato 


1. La Regione partecipa, nelle forme previste dalla 
normativa vigente, al processo di formazione e di attuazione 
delle leggi e degli atti di governo statali, ispirandosi 
al principio di leale collaborazione. 
Art. 70 
Rapporti con l'Unione europea 


1. Gli organi di governo e il consiglio partecipano, 
nei modi previsti dalla legge, alle decisioni dirette alla 
formazione e attuazione degli atti comunitari nelle materie 
di competenza regionale. 
2. Il presidente della giunta e il presidente del consiglio 
si informano reciprocamente sulle attività svolte in 
sede comunitaria nell'ambito delle rispettive attribuzioni. 
Art. 71 
Relazioni internazionali 


1. La Regione promuove e sviluppa relazioni internazionali, 
volte ad affermare, nel rispetto dell'interesse 
nazionale, principi di dialogo e di amicizia tra i popoli, 
di collaborazione e di scambio culturale, di cooperazione 
economica e sociale, di sostegno dei diritti e dei valori 
dell'identità toscana. 
2. La Regione, nelle materie di competenza regionale, 
conclude accordi con Stati e intese con enti territoriali 
interni ad altro Stato, nei limiti stabiliti dalla Costituzione 
e dalle fonti da essa richiamate. 
TITOLO VIII 
La partecipazione 


Art. 72 


Principi 


1. La legge promuove, secondo i principi dell'articolo 
3, la partecipazione dei cittadini, dei residenti e dei 
soggetti sociali organizzati, nelle diverse forme: come 
iniziativa autonoma verso l'amministrazione, come libero 
apporto propositivo alle iniziative regionali, come 
intervento nelle fasi formali di consultazione, come contributo 
alla verifica degli effetti delle politiche regionali. 
2. La Regione, per favorire la partecipazione, garantisce 
politiche attive dirette alla semplicità delle procedure, 
alla trasparenza amministrativa, alla funzionalità 
degli strumenti informativi. 
3. I partiti politici sono strumenti fondamentali della 
partecipazione. 

 
Art. 73 
Dovere di informazione 


1. La Regione stabilisce le modalità per rendere 
effettivo il diritto dei cittadini singoli e associati alla più 
ampia e imparziale informazione sull'attività regionale. 
2. La legge, al fine di favorire la partecipazione, prevede 
forme di pubblicità della fase istruttoria su atti di 
particolare interesse per la comunità regionale. 
Art. 74 
Iniziativa popolare 


1. L'iniziativa popolare delle leggi può essere esercitata 
da cinquemila elettori della regione, da almeno tre 
consigli comunali, da ciascun consiglio provinciale, dalla 
città metropolitana, dal consiglio delle autonomie locali. 
2. I promotori sono ammessi all'esame istruttorio 
della proposta nei modi previsti dal regolamento interno. 
3. Il consiglio vota la proposta nel merito non oltre 
nove mesi dalla presentazione. 
Art. 75 
Referendum abrogativo 


1. Il referendum abrogativo di una legge o di un regolamento 
regionale è indetto su richiesta di quarantamila 
elettori della regione. 
2. Il referendum abrogativo può essere indetto anche 
su parti definite, purché di senso compiuto, di una legge 
o regolamento regionale. 
3. Non possono essere sottoposti a referendum abrogativo 
lo Statuto, le leggi di bilancio o tributarie, i relativi 
regolamenti attuativi, i regolamenti interni degli organi 
regionali, le leggi e i regolamenti concernenti accordi 
o intese di carattere internazionale o con altre regioni. 
4. La proposta di abrogazione soggetta a referendum 
è approvata se partecipa alla votazione la maggioranza 
dei votanti alle ultime elezioni regionali e se ottiene la 
maggioranza dei voti validamente espressi. 
5. Nel caso di esito negativo del referendum, anche 
per mancato raggiungimento del quorum, le stesse nor-
me non possono essere sottoposte a nuovo referendum 
abrogativo nel corso della medesima legislatura o comunque 
prima di tre anni dalla data della votazione. 
Art. 76 
Referendum consultivo 


1. Il referendum consultivo su proposte di particolare 
interesse per la popolazione è indetto su richiesta di 
trentamila elettori della regione. 

2. Il consiglio, con il voto favorevole dei due terzi dei 
suoi componenti, può sottoporre a referendum consultivo 
una proposta di legge, nei modi previsti dal regolamento 
interno. 
Art. 77 
Normativa sui referendum 


1. La legge disciplina i limiti di ammissibilità, il procedimento, 
le modalità attuative e gli effetti dei referendum; 
prevede agevolazioni procedurali e forme di assistenza 
degli uffici regionali a favore dei promotori dei 
referendum. 
2. La legge disciplina il referendum sulla istituzione 
di nuovi Comuni e sulla modifica delle circoscrizioni e 
denominazioni comunali e il referendum sullo Statuto 
regionale e sulle relative modifiche e abrogazioni. 
Art. 78 
Ammissibilità dei referendum 


1. I giudizi sulla regolarità e sulla ammissibilità dei referendum 
sono espressi dal collegio di garanzia statutaria. 
TITOLO IX 
Norme finali e transitorie 


Art. 79 
Modifica dello Statuto 


1. L'iniziativa per le modifiche statutarie spetta a ciascun 
consigliere e alla giunta. 
2. Il regolamento del consiglio disciplina le procedure 
di consultazione del consiglio delle autonomie locali 
e degli enti e delle organizzazioni rappresentative della 
società toscana sulle proposte di modifica dello Statuto. 
3. Sono inammissibili le proposte di abrogazione to-
tale dello Statuto, senza sostituzione. 
Art. 80 
Entrata in vigore 


1. Il presente Statuto entra in vigore il giorno successivo 
alla data di pubblicazione del testo promulgato e 
dalla stessa data è abrogato lo Statuto vigente. 
2. Il consiglio adegua il proprio regolamento interno 
entro sei mesi dalla data di entrata in vigore dello Statuto. 

 
Art. 81 
Norme transitorie 


1. L'articolo 6, comma 2, e l'articolo 35, comma 1 e 
3, si applicano a decorrere dalla prima elezione del consiglio 
regionale da effettuarsi ai sensi della legge elettorale 
regionale. 
2. I giudizi sulla regolarità e sulla ammissibilità dei 
referendum sono espressi dal consiglio regionale, fino 
alla costituzione del collegio di garanzia. 
Art. 82 
Differenza di genere 


1. L'uso, nel presente Statuto, del genere maschile 
per indicare i soggetti titolari di diritti, incarichi pubblici 
e stati giuridici è da intendersi riferito ad entrambi i 
generi e risponde pertanto solo ad esigenze di semplicità 
del testo. 
Il presente Statuto è pubblicato sul Bollettino Ufficiale 

della Regione. E' fatto obbligo a chiunque spetti di osservarlo 
e farlo osservare come Statuto della Regione Toscana. 


MARTINI 

Firenze, 11 febbraio 2005 

Il presente Statuto è stato approvato dal Consiglio regionale, 
ai sensi dell'articolo 123, secondo comma della 
costituzione, con prima deliberazione in data 6 maggio 
2004 e con seconda deliberazione in data 19 luglio 2004. 
Con sentenza n. 372 del 29 novembre 2004, la Corte 
Costituzionale ha rigettato il ricorso di legittimità costituzionale 
promosso dal Governo della Repubblica e 
notificato alla Regione Toscana in data 9 agosto 2004. 
Non sono state presentate richieste di referendum nei 
termini previsti dall'articolo 3, comma 1, della legge 
regionale 17 gennaio 2003, n. 6. 
Il presente Statuto è promulgato ai sensi dell'articolo 3 
della legge regionale 17 gennaio 2003, n. 6. 


