Modifiche al regolamento emanato con decreto del Presidente della
Giunta  regionale   8  agosto   2003,  n.  47/R  (Regolamento  di
esecuzione della  legge regionale  26 luglio  2002, n.  32 "Testo
unico  della  normativa  della  Regione  Toscana  in  materia  di
educazione, istruzione,  orientamento, formazione professionale e
lavoro") in materia di occupazione e mercato del lavoro.



IL CONSIGLIO REGIONALE ha approvato
IL PRESIDENTE DELLA GIUNTA REGIONALE

Visto l'articolo 121 della Costituzione, quarto comma, così come
modificato dall'articolo 1 della Legge Costituzionale 22 novembre
1999, n. 1;

Vista la legge regionale 26 luglio 2002, n. 32 (Testo unico della
normativa  della   Regione  Toscana  in  materia  di  educazione,
istruzione, orientamento, formazione professionale e lavoro);

Visto il  proprio decreto  8 agosto 2003, n. 47/R (Regolamento di
esecuzione  della  L.R.  26.7.2002,  n.  32  "Testo  unico  della
normativa  della   Regione  Toscana  in  materia  di  educazione,
istruzione, orientamento, formazione professionale, lavoro");

Visto il  decreto legislativo  10 settembre  2003, n. 276 recante
"Attuazione delle deleghe in materia di occupazione e mercato del
lavoro, di  cui alla  legge 14 febbraio 2003, n. 30" e successive
modifiche;

Vista la  legge regionale  1 febbraio 2005, n. 20 (Modifiche alla
legge  regionale  26  luglio  2002,  n.  32  "Testo  unico  della
normativa  della   Regione  Toscana  in  materia  di  educazione,
istruzione, orientamento,  formazione professionale  e lavoro" in
materia di  occupazione e  mercato del  lavoro) con  la quale  si
introducono modifiche  alla normativa regionale in attuazione del
decreto legislativo sopracitato;

Vista la  deliberazione del  Consiglio regionale  del 26  gennaio
2005 con  la quale  è stato  approvato  il  regolamento  recante
"Modifiche al  regolamento emanato  con  decreto  del  Presidente
della Giunta  regionale 8  agosto 2003,  n. 47/R  (Regolamento di
esecuzione della  legge regionale  26 luglio  2002, n.  32 "Testo
unico  della  normativa  della  Regione  Toscana  in  materia  di
educazione, istruzione,  orientamento, formazione professionale e
lavoro") in materia di occupazione e mercato del lavoro";

EMANA
il seguente Regolamento:

ARTICOLO 1
(Sostituzione del Titolo VI del d.p.g.r. 47/R/2003)

1.  Il   Titolo  VI  del  regolamento  emanato  con  decreto  del
Presidente  della   Giunta  regionale  8  agosto  2003,  n.  47/R
(Regolamento di  esecuzione della legge regionale 26 luglio 2002,
n. 32  "Testo unico  della normativa  della  Regione  Toscana  in
materia  di   educazione,  istruzione,  orientamento,  formazione
professionale e lavoro") è sostituito dal seguente:
   
   "TITOLO VI
   Disposizioni in materia di formazione nell'apprendistato
   
   CAPO I
   Disposizioni generali
   
   ARTICOLO 40
   (La formazione nell'apprendistato)
   
   1. La  formazione nell'apprendistato  si  realizza  attraverso
   percorsi  formativi   definiti  per  ciascuna  delle  seguenti
   tipologie contrattuali:
   
   a) contratto  di apprendistato  per l'espletamento del diritto
      dovere di istruzione e formazione;
   b) contratto di apprendistato professionalizzante;
   c) contratto    di  apprendistato  per  l'acquisizione  di  un
      diploma o per percorsi di alta formazione.
   
   ARTICOLO 41
   (Il piano formativo individuale)
   
   1. Il piano formativo individuale, che è parte integrante del
   contratto di apprendistato, descrive il percorso formativo del
   singolo apprendista  per tutta la durata del contratto sia per
   la formazione  interna che  esterna all'azienda  in  relazione
   alla qualifica da conseguire.
   
   2. I  servizi per l'impiego svolgono, ove richiesto, attività
   di assistenza  all'impresa e  all'apprendista per la redazione
   dei piani formativi individuali sulla base di modelli definiti
   dalla Giunta regionale.
   
   ARTICOLO 42
   (Il tutore aziendale)
   
   1. Il  tutore aziendale  è il  garante del percorso formativo
   dell'apprendista per  la formazione  non formale  in azienda e
   svolge le seguenti attività:
   
   a) partecipa    alla    definizione    del    piano  formativo
      individuale;
   b) affianca  l'apprendista per  tutta la  durata del  percorso
      formativo, curando la formazione interna all'azienda;
   c) favorisce    l'integrazione    tra  la  formazione  esterna
      all'azienda e la formazione sul luogo di lavoro;
   d) esprime  le proprie  valutazioni sulle competenze acquisite
      dall'apprendista  ai  fini  delle  attestazioni  rilasciate
      dall'impresa.
   
   2. Le funzioni di tutore aziendale possono essere svolte da un
   lavoratore qualificato designato dall'impresa oppure, nel caso
   di imprese  con meno  di quindici  dipendenti e  nelle imprese
   artigiane, dal  titolare dell'impresa stessa, da un socio o da
   un familiare coadiuvante inserito nell'attività di impresa.
   
   3. Il  lavoratore designato  dall'impresa per  le funzioni  di
   tutore deve:
   
   a) possedere  un livello  di inquadramento contrattuale pari o
      superiore a  quello che l'apprendista conseguirà alla fine
      del periodo di apprendistato;
   b) svolgere   attività    lavorative    coerenti  con  quelle
      dell'apprendista;
   c) possedere almeno tre anni di esperienza lavorativa.
   
   4. I  tutori di  cui al  comma 2  sono tenuti  a  partecipare,
   all'avvio della  prima annualità  di formazione  esterna,  ad
   almeno  una  specifica  iniziativa  formativa  di  durata  non
   inferiore ad otto ore.
   
   5.  Ciascun   tutore  può   affiancare  non   più  di  dieci
   apprendisti.
   
   ARTICOLO 43
   (Certificazione dell'attività formativa)
   
   1.   La    Giunta    regionale    definisce    le    modalità
   dell'organizzazione dell'attività formativa esterna.
   
   2. Le  modalità di  certificazione  delle  competenze  e  dei
   crediti formativi  acquisiti al termine del percorso formativo
   o in  caso di  interruzione anticipata  del rapporto di lavoro
   sono disciplinati dal sistema regionale delle competenze e dei
   crediti formativi.
   
   3.  La   Giunta  regionale   definisce  le  modalità  per  la
   registrazione  della   formazione  effettuata   nel   libretto
   formativo.
   
   4. Le  competenze conseguite  dall'apprendista sono  attestate
   dai tutor al termine del percorso previsto dal piano formativo
   individuale e certificate ai sensi del comma 2.
   
   5. Al termine del contratto di apprendistato le imprese, sulla
   base  dei   risultati  conseguiti   all'interno  dei  percorsi
   formativi, riconoscono  la  qualifica  professionale  ai  fini
   contrattuali.
   
   6.  Gli   apprendisti  che   effettuano  l'apprendistato   per
   l'espletamento del  diritto-dovere di  istruzione e formazione
   al termine  del  contratto  sostengono,  presso  le  province,
   l'esame per  conseguire la qualifica corrispondente al profilo
   professionale.
   
   7. Gli apprendisti in apprendistato professionalizzante che ne
   fanno richiesta  e che  possiedono i  requisiti previsti dalle
   norme regionali  vigenti, sono  ammessi a  sostenere gli esami
   per conseguire  la qualifica  professionale  rilasciata  dalla
   Regione.
   
   ARTICOLO 44
   (Competenza delle province)
   
   1. Per  realizzare la formazione esterna degli apprendisti, la
   provincia,  sentita  la  Commissione  provinciale  tripartita,
   redige il  piano annuale  per la formazione nell'apprendistato
   nel quale,  in relazione alle risorse assegnate dalla Regione,
   alle risorse  proprie e al numero degli apprendisti, individua
   i criteri  per garantire a tutti gli apprendisti la formazione
   esterna secondo le seguenti modalità:
   
   a) per  l'apprendistato per  l'espletamento del diritto-dovere
      di istruzione e formazione la formazione esterna è erogata
      con priorità  nell'assegnazione di  buoni individuali,  da
      utilizzare presso  agenzie  formative  accreditate,  e  con
      corsi professionali;
   b) per    l'apprendistato  professionalizzante  la  formazione
      esterna è garantita a tutti gli apprendisti. Nel corso del
      primo anno  di durata  del  contratto  è  erogata  con  le
      seguenti priorità:  assegnazione di  un buono individuale,
      da utilizzare  presso agenzie  formative accreditate; corsi
      di  formazione   professionale;   formazione   a   distanza
      assistita. Per gli anni successivi la formazione esterna è
      erogata di norma con formazione a distanza.
   
   2. Il  sistema di  formazione a  distanza è predisposto dalla
   Giunta regionale.
   
   ARTICOLO 45
   (Compiti dei servizi per l'impiego)
   
   1. Il servizio per l'impiego competente provvede:
   
   a) a  collaborare  con  l'impresa  alla  redazione  del  piano
      formativo individuale dell'apprendista;
   b) a   supportare    l'apprendista    per    le  attività  di
      informazione     e      di     orientamento     finalizzate
      all'individuazione  delle   conoscenze,  dei  crediti,  dei
      titoli di  studio e  delle  competenze  possedute  ed  alla
      costruzione di  un percorso  formativo  personalizzato  che
      tiene  conto   dei  bisogni   individuali   di   formazione
      dell'apprendista,   delle   caratteristiche   dell'impresa,
      dell'attività svolta.
   c) a   certificare    le  competenze  e  i  crediti  ai  sensi
      dell'articolo 43, comma 2.
   
   ARTICOLO 46
   (Crediti formativi)
   
   1. Le  competenze  e  le  conoscenze  professionali  acquisite
   attraverso l'attività  formativa nel  corso del  contratto di
   apprendistato o attraverso percorsi scolastici dell'istruzione
   e certificate  secondo  quanto  stabilito  dalle  disposizioni
   regionali e  nazionali  in  materia,  sono  riconosciute  come
   crediti formativi,  sia in  caso di passaggio dell'apprendista
   dal  sistema   della  formazione   professionale  al   sistema
   dell'istruzione, sia  nel caso di passaggio dello studente dal
   sistema   dell'istruzione    al   sistema   della   formazione
   professionale in apprendistato, secondo le norme vigenti.
   
   ARTICOLO 47
   (Crediti in ingresso al percorso di apprendistato)
   
   1. Ai  soggetti in  possesso di  una qualifica professionale e
   per quelli  in possesso  di un  diploma di  scuola  secondaria
   superiore  o   di  un  diploma  di  laurea,  è  garantito  il
   riconoscimento delle  competenze  acquisite  nei  percorsi  di
   istruzione e  formazione quale  credito per lo svolgimento del
   percorso formativo nell'ambito del contratto di apprendistato,
   secondo  quanto   previsto   dal   sistema   regionale   delle
   competenze.
   
   CAPO II
   Apprendistato per  l'espletamento  del  diritto  -  dovere  di
   istruzione e formazione
   
   ARTICOLO 48
   (Durata del contratto)
   
   1. La  durata del  contratto di  apprendistato è  definita ai
   livelli  contrattuali   stabiliti  dai   contratti  collettivi
   nazionali di  lavoro firmati  dalle organizzazioni sindacali e
   datoriali  comparativamente  più  rappresentative  a  livello
   nazionale.
   
   2. La  durata del  percorso formativo  previsto per il profilo
   professionale  individuato   nell'ambito  del   contratto   di
   apprendistato  si   articola  per   gli  anni  di  durata  del
   contratto.
   
   3. I  profili formativi  nell'apprendistato per l'espletamento
   del diritto-dovere  di istruzione  e formazione sono approvati
   dalla  Giunta  regionale,  sentita  la  Commissione  regionale
   permanente tripartita.
   
   ARTICOLO 49
   (Caratteristiche della formazione formale esterna)
   
   1.  L'attività   di  formazione  esterna  è  determinata  in
   duecentoquaranta ore annue.
   
   2. La  durata complessiva dell'attività di formazione esterna
   è pari  a duecentoquaranta ore annue per il numero degli anni
   di durata del contratto di apprendistato. Le ore di formazione
   esterna possono essere variamente distribuite nei singoli anni
   nel piano formativo individuale di cui all'articolo 41.
   
   3 La  formazione esterna  è riservata  al conseguimento delle
   competenze di base necessarie allo sviluppo della personalità
   del giovane  o dell'adolescente, che espleta il diritto-dovere
   nell'ambito dell'apprendistato.  Le competenze  di base  fanno
   riferimento a:
   
   a) area dei linguaggi;
   b) area tecnologica;
   c) area scientifica;
   d) area socio economica.
   
   4. Per  gli  apprendisti  in  possesso  di  crediti  formativi
   riconosciuti dalle province la durata della formazione esterna
   è proporzionalmente ridotta.
   
   5. Alla  formazione delle  competenze  di  base  provvedono  i
   soggetti allo scopo accreditati dalla Regione che garantiscono
   il raccordo  con il  percorso di  formazione che l'apprendista
   svolge in azienda con i rispettivi tutori.
   
   ARTICOLO 50
   (Erogazione della formazione aziendale)
   
   1. Le  modalità di erogazione della formazione aziendale sono
   stabilite ai  livelli  contrattuali  stabiliti  dai  contratti
   collettivi nazionali  di lavoro  firmati dalle  organizzazioni
   sindacali e  datoriali comparativamente più rappresentative a
   livello nazionale.
   
   CAPO III
   Apprendistato professionalizzante
   
   ARTICOLO 51
   (Profili formativi della formazione formale esterna)
   
   1. I  profili formativi nell'apprendistato professionalizzante
   sono approvati  dalla Giunta regionale, sentita la Commissione
   regionale permanente tripartita.
   
   2.  I   contenuti  dei   profili  formativi,   da  realizzarsi
   attraverso la  formazione esterna,  sono tra  loro connessi  e
   finalizzati alla  comprensione dei  processi lavorativi e sono
   articolati in:
   
   a) contenuti a carattere trasversale e di base;
   b) contenuti a carattere tecnico professionale.
   
   ARTICOLO 51 bis
   (Caratteristiche della formazione formale esterna)
   
   1.  L'attività   di  formazione  esterna  è  determinata  in
   centoventi ore annue.
   
   2. La  durata complessiva dell'attività di formazione esterna
   è pari  a centoventi  ore annue  per il  numero degli anni di
   durata del  contratto di  apprendistato. Le  ore di formazione
   esterna possono essere variamente distribuite nei singoli anni
   nel piano formativo individuale di cui all'articolo 41.
   
   3. Per  gli apprendisti  in possesso  di un  diploma di scuola
   secondaria superiore  di durata  quinquennale o  di diploma di
   laurea la  durata  della  formazione  esterna  è  ridotta  ad
   ottanta  ore   per  gli   anni  di  durata  del  contratto  di
   apprendistato, può  essere variamente distribuita nei singoli
   anni nel  piano formativo individuale di cui all'articolo 41 e
   riguarda  contenuti   a  carattere   trasversale   e   tecnico
   professionale.
   
   ARTICOLO 51 ter
   (Erogazione e articolazione della formazione)
   
   1.  I   contratti  collettivi   di  lavoro   stipulati   dalle
   organizzazioni sindacali dei datori di lavoro e dei lavoratori
   comparativamente  più  rappresentative  a  livello  nazionale
   determinano,  anche  all'interno  degli  enti  bilaterali,  le
   modalità  di   erogazione   e   della   articolazione   della
   formazione, esterna  e interna  alle singole aziende, anche in
   relazione alla  capacità formativa  interna rispetto a quella
   offerta dai soggetti esterni.
   
   2. Le  imprese accreditate  come agenzia  formativa secondo le
   norme previste  dalla normativa  regionale, possono erogare la
   formazione esterna anche all'interno dell'azienda.
   
   ARTICOLO 51 quater
   (La formazione non formale in azienda)
   
   1. Le  imprese  effettuano  le  attività  di  formazione  non
   formale e di addestramento pratico secondo quanto previsto dal
   piano formativo  individuale allegato  al contratto,  sotto il
   coordinamento  del   tutore  aziendale   ed  in   armonia  con
   l'andamento della formazione esterna.
   
   CAPO IV
   Apprendistato per  l'acquisizione di un diploma o per percorsi
   di alta formazione
   
   ARTICOLO 51 quinquies
   (Procedura per la sperimentazione)
   
   1. La Giunta regionale definisce in via sperimentale, mediante
   accordi con le organizzazioni sindacali dei datori di lavoro e
   dei  lavoratori,   le  università   e  le  altre  istituzioni
   formative, il  percorso formativo e la durata della formazione
   interna  ed   esterna  all'azienda   per   il   contratto   di
   apprendistato per  l'acquisizione di un diploma o per percorsi
   di  alta  formazione,  di  cui  all'articolo  50  del  decreto
   legislativo  10  settembre  2003,  n.  276  (Attuazione  delle
   deleghe in materia di occupazione e mercato del lavoro, di cui
   alla l. 14 febbraio 2003, n. 30).".

ARTICOLO 2
(Sostituzione del Titolo IX del d.p.g.r. 47/R/2003)

1.  Il  Titolo  IX  del  d.p.g.r.  47/R/2003  è  sostituito  dal
seguente:

   "TITOLO IX
   Disposizioni in materia di lavoro
   
   CAPO I
   Organismi istituzionali
   
   SEZIONE I
   Commissione regionale permanente tripartita
   
   ARTICOLO 96
   (Composizione   della    Commissione   regionale    permanente
   tripartita)
   
   1. La  Commissione regionale  permanente  tripartita,  di  cui
   all'articolo 23 della l.r. 32/2002, è composta da:
   
   a) assessore  regionale competente  in materia  di lavoro, con
      funzioni di presidente;
   b) sei  componenti,  e  relativi  supplenti,  designati  dalle
      organizzazioni  sindacali   dei  datori   di  lavoro   più
      rappresentative a livello regionale;
   c) sei  componenti,  e  relativi  supplenti,  designati  dalle
      organizzazioni    sindacali     dei     lavoratori     più
      rappresentative a livello regionale;
   d) consigliere    regionale  di  parità  di  cui  al  decreto
      legislativo   23    maggio   2000,   n.   196   (Disciplina
      dell'attività  delle  consigliere  e  dei  consiglieri  di
      parità e disposizioni in materia di azioni positive);
   e) due    consiglieri    regionali,  senza  diritto  di  voto,
      designati dal Consiglio, di cui uno in rappresentanza delle
      minoranze, con voto limitato.
   
   2. Per  la trattazione  degli argomenti previsti dall'articolo
   23, comma  4, della  l.r. 32/2002, la Commissione è integrata
   da tre  componenti effettivi,  e relativi supplenti, designati
   dalle associazioni dei disabili più rappresentative a livello
   regionale individuate ai sensi del presente regolamento.
   
   ARTICOLO 97
   (Nomina e durata in carica)
   
   1. La  Commissione regionale permanente tripartita è nominata
   con decreto  del Presidente  della Giunta regionale sulla base
   delle designazioni  delle organizzazioni  sindacali dei datori
   di lavoro,  dei lavoratori  e delle  associazioni dei disabili
   individuate ai sensi del presente regolamento.
   
   2. Decorsi  trenta giorni  dalla richiesta  di nomina da parte
   del dirigente  della struttura  regionale competente senza che
   siano  pervenute   allo  stesso   tutte  le  designazioni,  la
   Commissione può essere nominata in presenza della metà delle
   designazioni previste.
   
   3.  La  Commissione  dura  in  carica  per  il  periodo  della
   legislatura regionale.
   
   ARTICOLO 98
   (Ambiti economici di interesse regionale per la determinazione
   della   maggiore   rappresentatività   delle   organizzazioni
   sindacali dei datori di lavoro)
   
   1. I  sei componenti  della Commissione  regionale  permanente
   tripartita designati dalle organizzazioni sindacali dei datori
   di lavoro sono rappresentativi di ciascuno dei seguenti ambiti
   economici:
   
   a) agricoltura;
   b) artigianato;
   c) commercio;
   d) cooperazione;
   e) industria;
   f) turismo.
   
   ARTICOLO 99
   (Criteri per la determinazione del grado di rappresentatività
   delle organizzazioni sindacali dei datori di lavoro)
   
   1. Il  grado di  rappresentatività di ciascuna organizzazione
   sindacale dei  datori di lavoro è definito dal maggior numero
   di imprese iscritte all'organizzazione sindacale dei datori di
   lavoro in ciascun ambito economico indicato dall'articolo 98.
   
   2. All'organizzazione  maggiormente rappresentativa in ciascun
   ambito  economico   è  attribuita   la  designazione   di  un
   componente effettivo e del relativo supplente.
   
   3. Ad una organizzazione sindacale dei datori di lavoro, anche
   se presente  in più  ambiti economici  indicati dall'articolo
   98, non può essere attribuito più di un componente effettivo
   e relativo supplente.
   
   ARTICOLO 100
   (Criteri per la determinazione del grado di rappresentatività
   delle organizzazioni sindacali dei lavoratori)
   
   1. Il  grado di  rappresentatività di ciascuna organizzazione
   sindacale dei  lavoratori presenti  in almeno tre degli ambiti
   di cui  all'articolo 98,  è definito  dal maggior  numero  di
   iscritti lavoratori dipendenti da imprese private operanti sul
   territorio regionale.
   
   2.  Il  numero  dei  componenti  della  Commissione  regionale
   permanente tripartita  per ciascuna  organizzazione  sindacale
   dei lavoratori è attribuito con i seguenti criteri:
   
   a) proporzionalità alla percentuale del numero di iscritti;
   b) non  può essere attribuito all'organizzazione maggiormente
      rappresentativa un  numero  di  componenti  superiore  alla
      metà di quelli disponibili;
   c) le  percentuali di cui alla lettera a), sono arrotondate in
      eccesso se  di numero  pari o superiore a sei ed in difetto
      se di numero inferiore.
   
   ARTICOLO 101
   (Criteri per la determinazione del grado di rappresentatività
   delle associazioni dei disabili)
   
   1. Il grado di rappresentatività di ciascuna associazione dei
   disabili è  definito dal maggior numero di iscritti residenti
   sul territorio regionale.
   
   2.  La   ripartizione  del   numero   dei   componenti   delle
   associazioni  dei   disabili  avviene   secondo  il   criterio
   dell'attribuzione  dei   componenti   effettivi   e   relativi
   supplenti   alle    tre   associazioni   dei   disabili   più
   rappresentative  per   numero  di   iscritti  sul   territorio
   regionale.
   
   ARTICOLO 102
   (Avvio   delle   procedure   per   la   determinazione   delle
   rappresentanze sindacali  dei datori di lavoro, dei lavoratori
   e delle associazioni dei disabili)
   
   1. Il  dirigente della  struttura regionale  competente, entro
   centoventi giorni  dalla data  di  insediamento  della  Giunta
   regionale,  dà  avvio  alle  procedure  mediante  avviso,  da
   pubblicarsi sul  Bollettino ufficiale  della  Regione  Toscana
   (BURT).
   
   ARTICOLO 103
   (Procedura per  la determinazione  delle rappresentanze  delle
   organizzazioni sindacali dei datori di lavoro)
   
   1. Entro  trenta giorni dalla pubblicazione dell'avviso di cui
   all'articolo 102  le organizzazioni  sindacali dei  datori  di
   lavoro, tramite il legale rappresentante regionale, inviano al
   dirigente   della    struttura   regionale    competente   una
   dichiarazione sostitutiva di certificazione contenente:
   
   a) attestazione    della    natura  e  del  livello  regionale
      dell'organizzazione;
   b) il  numero di  imprese iscritte a norma del loro statuto ed
      in regola con i pagamenti delle quote associative alla data
      del  31  dicembre  dell'anno  precedente  la  pubblicazione
      dell'avviso di cui all'articolo 102.
   
   ARTICOLO 104
   (Procedura per  la determinazione  delle rappresentanze  delle
   organizzazioni sindacali dei lavoratori)
   
   1. Entro  trenta giorni dalla pubblicazione dell'avviso di cui
   all'articolo 102,  le organizzazioni sindacali dei lavoratori,
   tramite  il   legale  rappresentante   regionale,  inviano  al
   dirigente   della    struttura   regionale    competente   una
   dichiarazione sostitutiva di certificazione contenente:
   
   a) attestazione    della    natura  e  del  livello  regionale
      dell'organizzazione;
   b) il  numero degli  iscritti lavoratori dipendenti da imprese
      private operanti  sul territorio regionale alla data del 31
      dicembre dell'anno  precedente la pubblicazione dell'avviso
      di cui all'articolo 102;
   c) la rappresentanza dei lavoratori in almeno tre degli ambiti
      economici indicati all'articolo 98.
   
   ARTICOLO 105
   (Procedura per  la determinazione  delle rappresentanze  delle
   associazioni dei disabili)
   
   1. Entro  trenta giorni dalla pubblicazione dell'avviso di cui
   all'articolo 102,  le associazioni  dei disabili,  tramite  il
   legale rappresentante  regionale, inviano  al dirigente  della
   struttura regionale  competente una  dichiarazione sostitutiva
   di certificazione contenente:
   
   a) attestazione    della    natura  e  del  livello  regionale
      dell'associazione;
   b) il    numero    degli  iscritti  residenti  nel  territorio
      regionale alla data del 31 dicembre dell'anno precedente la
      pubblicazione dell'avviso di cui all'articolo 102.
   
   ARTICOLO 106
   (Determinazione  della   maggiore   rappresentatività   delle
   organizzazioni sindacali dei datori di lavoro)
   
   1. Entro sessanta giorni dalla ricezione delle informazioni di
   cui all'articolo  103, il  dirigente della struttura regionale
   competente:
   
   a) rileva    il    grado  di  rappresentatività  di  ciascuna
      organizzazione sindacale  dei datori  di lavoro  in ciascun
      ambito economico indicato dall'articolo 98;
   b) individua    per  ogni  ambito  economico  l'organizzazione
      sindacale dei datori di lavoro maggiormente rappresentativa
      alla quale  spetta designare  il componente  effettivo e il
      relativo supplente  nella Commissione  regionale permanente
      tripartita;
   c) invia  le richieste  di  designazione  alle  organizzazioni
      individuate ai sensi del presente articolo;
   d) comunica    alle    organizzazioni  che  hanno  inviato  la
      dichiarazione di  cui all'articolo  103, i  risultati della
      rilevazione  effettuata  ai  sensi  della  lettera  a)  del
      presente articolo.
   
   ARTICOLO 107
   (Determinazione  della   maggiore   rappresentatività   delle
   organizzazioni sindacali dei lavoratori)
   
   1. Entro sessanta giorni dalla ricezione delle informazioni di
   cui all'articolo  104, il  dirigente della struttura regionale
   competente:
   
   a) rileva    il    grado  di  rappresentatività  di  ciascuna
      organizzazione   sindacale    dei   lavoratori   ai   sensi
      dell'articolo 100;
   b) individua  il numero  dei componenti  effettivi e  relativi
      supplenti che  le organizzazioni  sindacali dei  lavoratori
      designano   nella    Commissione    regionale    permanente
      tripartita;
   c) invia  le richieste  di  designazione  alle  organizzazioni
      sindacali dei  lavoratori individuate ai sensi del presente
      articolo;
   d) comunica  a tutte  le organizzazioni  che hanno  inviato la
      dichiarazione di  cui all'articolo  104, i  risultati della
      rilevazione  effettuata  ai  sensi  della  lettera  a)  del
      presente articolo.
   
   ARTICOLO 108
   (Determinazione  della   maggiore   rappresentatività   delle
   associazioni dei disabili)
   
   1. Entro sessanta giorni dalla ricezione delle informazioni di
   cui all'articolo  105, il  dirigente della struttura regionale
   competente:
   
   a) rileva    il    grado  di  rappresentatività  di  ciascuna
      associazione dei disabili;
   b) individua  il numero  dei componenti  effettivi e  relativi
      supplenti che  le associazioni  designano nella Commissione
      regionale permanente tripartita;
   c) invia   le  richieste  di  designazione  alle  associazioni
      individuate ai sensi del presente articolo;
   d) comunica  a tutte  le associazioni  che  hanno  inviato  la
      dichiarazione di  cui all'articolo  105, i  risultati della
      rilevazione  effettuata  ai  sensi  della  lettera  a)  del
      presente articolo.
   
   ARTICOLO 109
   (Modalità  di   designazione  dei   componenti  effettivi   e
   supplenti)
   
   1. Entro trenta giorni dalla richiesta formulata dal dirigente
   della  struttura   regionale  competente,   le  organizzazioni
   sindacali  dei   datori  di   lavoro,  dei   lavoratori  e  le
   associazioni dei  disabili designano  i propri  rappresentanti
   effettivi e  supplenti nella  Commissione regionale permanente
   tripartita,  e   comunicano  al  dirigente  tale  designazione
   unitamente alla  dichiarazione sostitutiva  di certificazione,
   di  ogni  persona  designata,  circa  l'inesistenza  di  cause
   ostative alla  nomina di  cui all'articolo  58,  comma  1  del
   decreto legislativo  18 agosto 2000, n. 267 (Testo unico delle
   leggi  sull'ordinamento   degli  enti   locali),   da   ultimo
   modificato dall'articolo 7 del decreto-legge 29 marzo 2004, n.
   80.
   
   SEZIONE II
   Comitato di coordinamento istituzionale
   
   ARTICOLO 110
   (Composizione del Comitato di coordinamento istituzionale)
   
   1.  Il   Comitato  di   coordinamento  istituzionale,  di  cui
   all'articolo 24 della l.r. 32/2002, è composto da:
   
   a) Assessore  regionale competente  in materia  di lavoro, con
      funzioni di Presidente;
   b) presidenti   delle    amministrazioni  provinciali  o  loro
      delegati e relativi supplenti;
   c) sette  sindaci  o  loro  delegati,  e  relativi  supplenti,
      designati dall'ANCI regionale;
   d) tre  presidenti delle  comunità montane o loro delegati, e
      relativi supplenti, designati dall'UNCEM;
   e) presidenti  dei  circondari  o  loro  delegati  e  relativi
      supplenti, nel  caso in  cui le funzioni e i compiti di cui
      all'articolo 29,  comma 7,  della  l.r.  n.  32/2002  siano
      attribuiti dalle province ai circondari, istituiti ai sensi
      della legge  regionale 19 luglio 1995, n. 77 (Sistema delle
      autonomie  in   Toscana:  poteri   amministrativi  e  norme
      generali di  funzionamento),  da  ultimo  modificata  dalla
      legge regionale 31 ottobre 2001, n. 53.
   
   ARTICOLO 111
   (Nomina e durata in carica)
   
   1. Il  Comitato di coordinamento istituzionale è nominato con
   decreto del Presidente della Giunta regionale sulla base delle
   designazioni che  devono pervenire, da parte degli enti di cui
   all'articolo  110,   entro  trenta   giorni  dalla   richiesta
   formulata dalla Regione.
   
   2. Qualora  sia decorso il termine di cui al comma 1 senza che
   siano pervenute tutte le designazioni, il Comitato può essere
   nominato in  presenza della  metà delle designazioni previste
   dall'articolo 110.
   
   3. Il Comitato dura in carica per il periodo della legislatura
   regionale.
   
   SEZIONE III
   Comitato regionale per il fondo per l'occupazione dei disabili
   
   ARTICOLO 112
   (Composizione  del   Comitato  regionale   per  il  Fondo  per
   l'occupazione dei disabili)
   
   1. Il  Comitato regionale  per il  Fondo per l'occupazione dei
   disabili, di  cui  all'articolo  27  della  l.r.  32/2002,  è
   costituito da:
   
   a) assessore  regionale competente  in materia  di lavoro, con
      funzioni di presidente;
   b) un  componente, e relativo supplente, designato dall'Unione
      regionale delle province toscane (URPT);
   c) un   componente,  e  relativo  supplente,  designato  dalla
      organizzazione  sindacale   dei  datori   di  lavoro   più
      rappresentativa a livello regionale;
   d) un   componente,  e  relativo  supplente,  designato  dalla
      organizzazione    sindacale     dei     lavoratori     più
      rappresentativa a livello regionale;
   e) un   componente,  e  relativo  supplente,  designato  dalla
      associazione dei  disabili più  rappresentativa a  livello
      regionale.
   
   ARTICOLO 113
   (Nomina e durata in carica)
   
   1. Il  Comitato regionale  per il  fondo per l'occupazione dei
   disabili è  nominato con  decreto del Presidente della Giunta
   regionale  sulla   base  delle  designazioni  da  parte  delle
   organizzazioni dei  datori di  lavoro, dei lavoratori, e delle
   associazioni  dei   disabili   maggiormente   rappresentative,
   nonché dell'URPT,  che devono  pervenire entro  trenta giorni
   dalla  richiesta   formulata  dal  dirigente  della  struttura
   regionale competente.
   
   2. Decorsi  trenta giorni  dalla richiesta  di nomina da parte
   del dirigente  della struttura  regionale competente senza che
   siano pervenute  allo stesso  dirigente tutte le designazioni,
   il Comitato può essere nominato in presenza della metà delle
   designazioni previste dall'articolo 112.
   
   3. Il Comitato dura in carica per il periodo della legislatura
   regionale.
   
   ARTICOLO 114
   (Criteri e procedura per la individuazione e la determinazione
   della rappresentatività  della organizzazione  sindacale  dei
   datori di lavoro)
   
   1.   L'organizzazione   sindacale   dei   datori   di   lavoro
   maggiormente rappresentativa,  di cui  all'articolo 112, comma
   1, lettera  b), è  individuata in  base al  maggior numero di
   imprese iscritte  con più  di quindici  dipendenti,  soggette
   agli obblighi  di assunzione  obbligatoria dei disabili di cui
   alla legge  12 marzo  1999, n.  68 (Norme  per il  diritto del
   lavoro  dei   disabili),  da  ultimo  modificata  dal  decreto
   legislativo 19 dicembre 2002, n. 297.
   
   2.  L'individuazione   della   rappresentanza   nel   Comitato
   regionale per  il Fondo per l'occupazione dei disabili avviene
   secondo le  procedure di  cui all'articolo  102 e all'articolo
   103.
   
   3. Entro  sessanta giorni  dalla ricezione delle comunicazioni
   di  cui   all'articolo  103,   il  dirigente  della  struttura
   regionale competente:
   
   a) rileva    il    grado  di  rappresentatività  di  ciascuna
      organizzazione sindacale dei datori di lavoro;
   b) invia   la  richiesta  di  designazione  all'organizzazione
      maggiormente  rappresentativa  così  come  individuata  ai
      sensi del comma 1;
   c) comunica    alle    organizzazioni  che  hanno  inviato  la
      dichiarazione di  cui all'articolo  102 i  risultati  della
      rilevazione  effettuata  ai  sensi  della  lettera  a)  del
      presente articolo.
   
   ARTICOLO 115
   (Criteri e  procedura per l'individuazione e la determinazione
   della  rappresentatività  dell'organizzazione  sindacale  dei
   lavoratori)
   
   1.  L'organizzazione  sindacale  dei  lavoratori  maggiormente
   rappresentativa, di cui all'articolo 112, comma 1, lettera c),
   è  individuata   in  base   al  maggior  numero  di  iscritti
   lavoratori  dipendenti   da  imprese   private  operanti   sul
   territorio regionale.
   
   2.  L'individuazione   della   rappresentanza   nel   Comitato
   regionale per  il Fondo per l'occupazione dei disabili avviene
   secondo le  procedure di  cui all'articolo 102 ed all'articolo
   104.
   
   3. Entro  sessanta giorni  dalla ricezione delle comunicazioni
   di  cui   all'articolo  104,   il  dirigente  della  struttura
   regionale competente:
   
   a) rileva    il    grado  di  rappresentatività  di  ciascuna
      organizzazione sindacale dei lavoratori;
   b) invia   la  richiesta  di  designazione  all'organizzazione
      sindacale dei lavoratori maggiormente rappresentativa;
   c) comunica    alle    organizzazioni  che  hanno  inviato  la
      dichiarazione di  cui all'articolo  103 i  risultati  della
      rilevazione  effettuata  ai  sensi  della  lettera  a)  del
      presente articolo.
   
   ARTICOLO 116
   (Criteri e  procedura per l'individuazione e la determinazione
   della rappresentatività dell'associazione dei disabili)
   
   1. L'associazione  dei disabili  maggiormente rappresentativa,
   di cui  all'articolo 112,  comma 1, lettera c), è individuata
   in  base  al  maggior  numero  degli  iscritti  residenti  sul
   territorio regionale.
   
   2.  L'individuazione   della   rappresentanza   nel   Comitato
   regionale per  il Fondo per l'occupazione dei disabili avviene
   secondo le  procedure di  cui all'articolo 102 ed all'articolo
   105.
   
   3. Entro  sessanta giorni  dalla ricezione delle comunicazioni
   di  cui   all'articolo  104,   il  dirigente  della  struttura
   regionale competente:
   
   a) rileva    il    grado  di  rappresentatività  di  ciascuna
      associazione dei disabili;
   b) invia   la    richiesta  di  designazione  all'associazione
      maggiormente rappresentativa;
   c) comunica    alle    associazioni    che  hanno  inviato  la
      dichiarazione di  cui all'articolo  104 i  risultati  della
      rilevazione  effettuata  ai  sensi  della  lettera  a)  del
      presente articolo.
   
   CAPO II
   Servizi per l'impiego
   
   ARTICOLO 117
   (Sistema regionale e provinciale per l'impiego)
   
   1. Il sistema regionale per l'impiego è costituito dalla rete
   dei sistemi provinciali.
   
   2. Il  sistema provinciale  è  costituito  dalla  rete  delle
   strutture territoriali che erogano i servizi per l'impiego.
   
   3. Le  strutture  territoriali  del  sistema  provinciale  per
   l'impiego sono:
   
   a) il centro per l'impiego;
   b) il servizio territoriale;
   c) lo sportello di prima accoglienza.
   
   4. I servizi per l'impiego, nel rispetto degli standard minimi
   di cui  all'articolo 119,  svolgono nell'ambito del territorio
   di propria competenza, le funzioni amministrative ed i servizi
   ad essi assegnati dalle province.
   
   5. Le  province promuovono  e favoriscono  l'interazione tra i
   diversi soggetti operanti nell'ambito territoriale, ed il loro
   collegamento alla  rete telematica  del sistema  regionale per
   l'impiego secondo  gli standard tecnici regionali, nell'ambito
   delle rispettive  competenze e  ruoli definiti dalla normativa
   vigente e nei limiti previsti dai commi 2 e 3.
   
   ARTICOLO 118
   (Tipologie dei servizi per l'impiego)
   
   1. Le  tipologie dei servizi per l'impiego si articolano nelle
   seguenti aree funzionali:
   
   a) accoglienza;
   b) consulenza e servizi per l'occupabilità;
   c) servizi alle imprese ed alla pubblica amministrazione;
   d) servizi amministrativi per l'occupabilità;
   e) incontro domanda e offerta di lavoro;
   f) gestione del sistema informativo;
   g) gestione della struttura.
   
   ARTICOLO 119
   (Standard minimi di funzionamento dei servizi)
   
   1. Al  fine di  assicurare  omogeneità  di  erogazione  delle
   prestazioni su  tutto il  territorio, gli  standard minimi  di
   funzionamento  dei   servizi,  che   nell'ambito  delle   aree
   funzionali individuate  nell'articolo 118  ciascuna  struttura
   territoriale deve assicurare, sono:
   
   a) centro per l'impiego:
   1) accoglienza:
   1.1 prima informazione;
   1.2 prima iscrizione e certificazioni;
   1.3 autoconsultazione;
   
   2) consulenza e servizi per l'occupabilità:
   2.1 consulenza orientativa di primo e secondo livello;
   2.2 bilancio di competenze e consulenza orientativa;
   2.3  informazione  strutturata  e  formazione  orientativa  di
   gruppo;
   2.4 azioni  di  accompagnamento  al  lavoro  e  di  tutoraggio
   individuale;
   
   3) servizi alle imprese ed alla pubblica amministrazione:
   3.1 informazione strutturata e servizi amministrativi di primo
   livello;
   3.2 consulenza e procedure amministrative di secondo livello;
   
   4) servizi amministrativi per l'occupabilità:
   4.1 attività amministrative consulenziali;
   4.2 attività amministrative;
   4.3 avviamenti al lavoro con procedure predeterminate;
   
   5) gestione del sistema informativo:
   5.1 servizi informativi ed informatici interni ed esterni;
   5.2 gestione reti;
   
   6) incontro domanda e offerta di lavoro:
   6.1 preselezione e selezione del personale;
   
   7) gestione della struttura:
   7.1 gestione organizzativa delle strutture e delle procedure;
   7.2 promozione dei servizi offerti dalla struttura;
   7.3 direzione e gestione organizzativa delle risorse umane;
   7.4 ricerche ed attività di monitoraggio;
   
   b) servizio territoriale:
   1) accoglienza:
   1.1 prima informazione;
   1.2 prima iscrizione e certificazioni;
   1.3 autoconsultazione;
   
   2) consulenza e servizi per l'occupabilità:
   2.1 consulenza orientativa di primo e secondo livello;
   
   3) servizi alle imprese ed alla pubblica amministrazione:
   3.1 informazione strutturata e servizi amministrativi di primo
   livello;
   
   4) servizi amministrativi per l'occupabilità:
   4.1 attività amministrative consulenziali;
   
   c) sportello di prima accoglienza:
   1) accoglienza:
   1.1 prima informazione;
   1.2 autoconsultazione.
   
   2. L'articolazione  in attività delle tipologie di servizi di
   cui al  comma 1  e la  misurazione della  loro  efficienza  ed
   efficacia sono  definite con  le forme  le  modalità  di  cui
   all'articolo 121.
   
   ARTICOLO 120
   (Qualità e omogeneità delle prestazioni)
   
   1. Nell'erogazione  dei servizi  per l'impiego è garantita la
   qualità  e   l'omogeneità  delle  prestazioni  su  tutto  il
   territorio regionale.
   
   2. Le  strutture territoriali  dei servizi  per l'impiego sono
   contrassegnate  da   un  logo  unico  approvato  dalla  Giunta
   regionale,  sono   ubicate  in   modo  da   favorire  il  loro
   raggiungimento da  parte dell'utenza  ed hanno  una dimensione
   proporzionale all'utenza prevista.
   
   3. Il  personale  dei  servizi  per  l'impiego  ha  competenze
   specifiche individuate  per ciascuna  area funzionale  di  cui
   all'articolo 118.
   
   4. Le  strutture  territoriali  del  sistema  provinciale  per
   l'impiego devono  ottenere  entro  due  anni  dall'entrata  in
   vigore del  presente regolamento la certificazione di qualità
   dei servizi erogati.
   
   ARTICOLO 121
   (Masterplan regionale dei servizi per l'impiego)
   
   1. Per  l'individuazione ed  il raggiungimento  degli standard
   minimi di  funzionamento dei  servizi per l'impiego, la Giunta
   regionale con  proprio atto,  di concerto  con le province, in
   attuazione dell'accordo  per l'individuazione  degli  standard
   minimi di funzionamento dei servizi per l'impiego già sancito
   dalla   Conferenza   unificata,   procede   annualmente   alla
   ricognizione  e   alla   valutazione   del   funzionamento   e
   dell'efficacia  dei   servizi  per   l'impiego  e  approva  il
   masterplan regionale  dei servizi  per l'impiego, con il quale
   individua e definisce:
   
   a) le  attività in  cui devono  articolarsi i  servizi di cui
      all'articolo 119;
   b) gli  indicatori di accessibilità, di risorse, di prodotto,
      di   risultato   minimi   che   devono   essere   garantiti
      nell'erogazione dei servizi stessi;
   c) le   modalità    di    attuazione    di  quanto  stabilito
      all'articolo 120;
   d) il    monitoraggio  e  la  valutazione  della  qualità  ed
      omogeneità delle prestazioni.
   
   CAPO III
   Albo regionale  delle agenzie  per il  lavoro  ed  elenco  dei
   soggetti accreditati
   
   SEZIONE I
   Albo regionale delle agenzie per il lavoro
   
   ARTICOLO 122
   (Articolazione e tenuta dell'albo)
   
   1. L'albo  di cui  all'articolo 20  bis della  l.r. 32/2002 è
   articolato in  tre sub-sezioni  regionali corrispondenti  alle
   sezioni dell'albo nazionale:
   
   a) sub-sezione III "agenzie di intermediazione";
   b) sub-sezione    IV  "agenzie  di  ricerca  e  selezione  del
      personale";
   c) sub-sezione  V "agenzie  di  supporto  alla  ricollocazione
      professionale".
   
   2.  La   Giunta  regionale  provvede  alla  tenuta  dell'albo,
   all'acquisizione  delle   domande  di   iscrizione   e   della
   documentazione prescritta e rilascia, a richiesta, certificato
   di iscrizione all'albo.
   
   ARTICOLO 123
   (Soggetti autorizzati con provvedimento regionale)
   
   1.  Il   dirigente  della   competente   struttura   regionale
   autorizza,  secondo   le  procedure   definite  dal   presente
   regolamento,  i   seguenti  soggetti   privati  che   svolgono
   attività esclusivamente sul territorio della Regione:
   
   a) le agenzie di intermediazione;
   b) le agenzie di ricerca e selezione del personale;
   c) le agenzie di supporto alla ricollocazione professionale.
   
   2. Il dirigente della competente struttura regionale autorizza
   allo svolgimento  delle attività  di cui al comma precedente,
   secondo le  procedure definite  dal  presente  regolamento,  i
   seguenti soggetti  che  svolgono  la  predetta  attività  sul
   territorio della Regione:
   
   a) le  associazioni territoriali  dei datori  di lavoro  e dei
      lavoratori anche  attraverso i propri servizi costituiti in
      forma societaria, ad esclusione del consorzio;
   b) le   associazioni    in    possesso    di    riconoscimento
      istituzionale di  rilevanza nazionale e aventi come oggetto
      sociale  la   tutela   e   l'assistenza   delle   attività
      imprenditoriali, del lavoro o delle disabilità;
   c) gli  enti bilaterali  qualora nei  rispettivi statuti siano
      previste le attività oggetto di autorizzazione.
   
   3. Il dirigente della competente struttura regionale autorizza
   altresì allo  svolgimento delle  attività di cui al comma 1,
   secondo le  procedure definite  dal  presente  regolamento,  i
   seguenti  soggetti   pubblici  che   svolgono  attività   sul
   territorio  della   Regione,  a  condizione  che  svolgano  la
   predetta attività senza finalità di lucro:
   
   a) i  comuni singoli  o associati  nelle forme delle unioni di
      comuni e delle comunità montane;
   b) le camere di commercio;
   c) gli   istituti  di  scuola  secondaria  di  secondo  grado,
      statali e paritari.
   
   4. Per  i soggetti  di cui  al comma  3,  l'autorizzazione  è
   individuale e  non può  essere ceduta  o  concessa  ad  altro
   soggetto, neppure  nella forma del consorzio di comuni, camere
   di commercio o istituti di scuola secondaria di secondo grado.
   
   ARTICOLO 124
   (Regime particolare di autorizzazione)
   
   1. Le  università pubbliche e private, comprese le fondazioni
   universitarie di  cui all'articolo  6,  comma  1,  del  d.lgs.
   276/2003,  non  necessitano  di  provvedimento  autorizzatorio
   purché l'attività  di intermediazione  sia svolta senza fini
   di lucro.
   
   2.  L'autorizzazione   è  per   ogni  singola  università  o
   fondazione e  non può  essere  ceduta  o  concessa  ad  altro
   soggetto, neppure  nella forma  del consorzio di università o
   di fondazioni.
   
   
   3. L'autorizzazione  per i  soggetti di  cui al  comma 1,  non
   comportando l'iscrizione all'albo delle agenzie di lavoro, non
   si estende alle attività di ricerca e selezione e di supporto
   alla ricollocazione professionale per le quali si applicano le
   procedure  previste   per  le   autorizzazioni  dal   presente
   regolamento.
   
   4.  I   soggetti  di   cui  al  comma  1  hanno  l'obbligo  di
   interconnessione alla  borsa  continua  nazionale  del  lavoro
   attraverso il nodo regionale.
   
   ARTICOLO 125
   (Requisiti per l'autorizzazione regionale)
   
   1.  I   requisiti  per   lo  svolgimento   dell'attività   di
   intermediazione  sono   quelli   previsti   dall'articolo   4,
   dall'articolo 5,  comma 1  e comma  4, lettere  a) e  c),  del
   d.lgs. 276/2003.
   
   2. I  requisiti per lo svolgimento dell'attività di ricerca e
   selezione del personale sono quelli previsti dall'articolo 4 e
   dall'articolo 5, commi 1 e 5, del d. lgs. 276/2003.
   
   3.  I   requisiti  per   le   attività   di   supporto   alla
   ricollocazione    professionale     sono    quelli    previsti
   dall'articolo 4  e dall'articolo  5, commi  1 e  6 del d. lgs.
   276/2003.
   
   4. I requisiti per l'attività di intermediazione svolta dalle
   associazioni  territoriali   dei   datori   di   lavoro,   dei
   lavoratori, le  associazioni  in  possesso  di  riconoscimento
   istituzionale di  rilevanza nazionale  e aventi  come  oggetto
   sociale   la    tutela   e    l'assistenza   delle   attività
   imprenditoriali, del  lavoro o  delle disabilità,  e gli enti
   bilaterali sono  quelli previsti  dall'articolo  5,  comma  1,
   lettere c), d), e), f) e g) del d.lgs. 276/2003.
   
   5.  I   requisiti  per   lo  svolgimento   dell'attività   di
   intermediazione dei  comuni, delle camere di commercio e degli
   istituti di  scuola secondaria  di secondo  grado,  statali  e
   paritari, sono  quelli  previsti  dall'articolo  5,  comma  1,
   lettere c), f) e g) del d.lgs. 276/2003.
   
   ARTICOLO 126
   (Iscrizione all'albo)
   
   1.  L'iscrizione   all'albo  delle   agenzie  avviene   previa
   presentazione della  richiesta, mediante lettera raccomandata,
   corredata da  un supporto  informatico nel quale è riprodotta
   tutta la documentazione. La richiesta deve essere sottoscritta
   dal rappresentante  legale e  redatta su  appositi  formulari,
   approvati dal  dirigente della  competente struttura regionale
   entro sessanta  giorni dall'entrata  in  vigore  del  presente
   regolamento.
   
   2. L'iscrizione è subordinata alla verifica della sussistenza
   dei requisiti  indicati  all'articolo  125.  In  attesa  della
   definitiva messa  a regime del sistema, l'iscrizione all'albo,
   con riferimento  al requisito  di cui all'articolo 5, comma 1,
   lettera  f)   del  d.lgs.   276/2003   è   subordinata   alla
   dichiarazione  del   rappresentante   legale   che   l'agenzia
   provvederà tempestivamente alla interconnessione con la borsa
   continua nazionale  del lavoro  attraverso il  nodo regionale,
   secondo le modalità stabilite dalla Giunta regionale.
   
   3. Il dirigente della competente struttura regionale autorizza
   l'iscrizione   all'albo,   che   è   ordinato   secondo   una
   progressione alfabetica.
   
   4.  L'iscrizione  alla  sub-sezione  III  dell'albo  regionale
   comporta automaticamente  l'iscrizione della agenzia alla sub-
   sezione IV e sub-sezione V.
   
   ARTICOLO 127
   (Autorizzazione provvisoria)
   
   1. Contestualmente  alla richiesta  di iscrizione  all'albo, i
   soggetti interessati  richiedono l'autorizzazione  provvisoria
   all'esercizio  delle   attività  per  le  quali  viene  fatta
   richiesta di autorizzazione.
   
   2. Ai  fini del  rilascio della  autorizzazione provvisoria  i
   soggetti interessati  predispongono un documento analitico dal
   quale si  evinca che  l'agenzia dispone  di una organizzazione
   tecnico-professionale idonea  allo svolgimento della specifica
   attività di  cui si  richiede l'autorizzazione,  indicando le
   unità  organizzative,   dislocate  territorialmente,  nonché
   l'organico.
   
   3. L'autorizzazione  provvisoria è  rilasciata entro sessanta
   giorni  dalla   richiesta.  Decorsi   inutilmente  i   termini
   previsti, la domanda di autorizzazione si intende accettata.
   
   ARTICOLO 128
   (Autorizzazione a tempo indeterminato)
   
   1.  Decorsi   due  anni   dal   rilascio   dell'autorizzazione
   provvisoria, su  richiesta del  soggetto autorizzato,  entro i
   sessanta  giorni  successivi  il  dirigente  della  competente
   struttura  regionale   rilascia   l'autorizzazione   a   tempo
   indeterminato  subordinatamente  alla  verifica  del  corretto
   andamento  dell'attività   svolta.  In  attesa  del  rilascio
   dell'autorizzazione a  tempo  indeterminato,  l'autorizzazione
   provvisoria si intende prorogata.
   
   2. Il  termine di  cui al  comma 1  si intende  sospeso per il
   periodo che  intercorre tra  il 1  ed il  31 agosto di ciascun
   anno.
   
   3.  Ai   fini  del   rilascio  della  autorizzazione  a  tempo
   indeterminato i soggetti abilitati predispongono una relazione
   analitica  dell'attività   svolta  nel   corso  del   biennio
   precedente,  secondo   apposito  formulario   predisposto  dal
   dirigente della competente struttura regionale e presentano la
   documentazione idonea allo scopo.
   
   4. Ai  fini della verifica dell'oggetto sociale il concetto di
   prevalenza, da  verificarsi  a  consuntivo  decorso  il  primo
   biennio di  attività, va  inteso in  senso quantitativo,  nel
   senso  che   l'attività  oggetto   di   autorizzazione   deve
   riguardare  almeno   il  50,1   per  cento   delle   attività
   dell'agenzia svolte nell'arco dei ventiquattro mesi.
   
   5. Una  volta concessa l'autorizzazione a tempo indeterminato,
   la verifica  dell'oggetto sociale  prevalente,  anche  se  non
   esclusivo, è effettuata di biennio in biennio, sulla base dei
   dati di  contabilità  analitica  desumibili  da  ogni  unità
   operativa, ai sensi del comma 3.
   
   6. L'autorizzazione  definitiva non  può essere  concessa  ai
   soggetti in  possesso di  autorizzazione provvisoria  che  non
   abbiano svolto, o che abbiano svolto con carattere saltuario o
   intermittente, l'attività  o le  attività per  le quali sono
   direttamente autorizzati.
   
   7. Decorsi  i termini previsti dal comma 1 senza l'adozione di
   alcun provvedimento, la domanda si intende accettata.
   
   ARTICOLO 129
   (Sospensione e revoca dell'autorizzazione)
   
   1. Il dirigente della competente struttura regionale sospende,
   dandone    comunicazione     all'agenzia,     l'autorizzazione
   provvisoria o  definitiva, per  i soggetti  che risultino  non
   avere  ottemperato  agli  adempimenti  previsti  dal  presente
   regolamento, dalle  norme nazionali  e regionali  sul lavoro e
   sul collocamento  e dai  provvedimenti adottati  dalla  Giunta
   regionale sulla materia.
   
   2. Il  dirigente della  competente struttura regionale informa
   l'agenzia   interessata    delle    eventuali    irregolarità
   riscontrate ed  assegna un  termine  non  inferiore  a  trenta
   giorni affinché  l'agenzia  medesima  provveda  a  sanare  le
   irregolarità riscontrate o a fornire eventuali chiarimenti.
   
   3. Ove  l'agenzia non  dimostri di  essersi adeguata  a quanto
   richiesto entro  il  termine  di  sessanta  giorni,  ovvero  i
   chiarimenti vengano ritenuti insufficienti, il dirigente della
   competente  struttura   regionale  dispone   la  cancellazione
   dall'albo e la revoca definitiva dell'autorizzazione.
   
   ARTICOLO 130
   (Competenze professionali)
   
   1.  Le  agenzie  di  intermediazione  devono  avere  personale
   qualificato secondo le seguenti modalità:
   
   a) almeno quattro unità nella sede principale;
   b) almeno  due unità  per ogni eventuale unità organizzativa
      periferica;
   c) indicazione   di    un    responsabile    per  ogni  unità
      organizzativa.
   
   2. Le  agenzie di  ricerca e  selezione  del  personale  e  di
   supporto  alla   ricollocazione  professionale   devono  avere
   personale qualificato secondo le seguenti modalità:
   
   a) almeno due unità nella sede principale;
   b) almeno  una unità  per ogni eventuale unità organizzativa
      periferica;
   c) indicazione   di    un    responsabile    per  ogni  unità
      organizzativa.
   
   3. Il  personale di  cui ai  commi 1 e 2 deve essere dotato di
   adeguate  competenze   professionali  che   possono  derivare,
   alternativamente, da un'esperienza professionale di durata non
   inferiore a  due anni  acquisita  in  qualità  di  dirigente,
   quadro, funzionario o professionista, nel campo della gestione
   o della ricerca e selezione del personale o della fornitura di
   lavoro temporaneo  o della  ricollocazione professionale o dei
   servizi per  l'impiego o  della formazione  professionale o di
   orientamento o  della mediazione  tra domanda  ed  offerta  di
   lavoro o nel campo delle relazioni sindacali.
   
   4. Ai  fini  dell'acquisizione  dell'esperienza  professionale
   minima di  due anni di cui al comma 3, si tiene altresì conto
   dei percorsi  formativi realizzati  ai sensi  dell'articolo 17
   della l.r. 32/2002 e finalizzati al conseguimento di qualifica
   corrispondente  al   profilo  professionale   approvato  dalla
   Regione,  promossi   anche  dalle   associazioni  maggiormente
   rappresentative  in   materia  di   ricerca  e  selezione  del
   personale, ricollocazione  professionale e  somministrazione e
   di durata non inferiore ad un anno.
   
   5. L'iscrizione  all'albo dei  consulenti del lavoro da almeno
   due anni  costituisce titolo idoneo alternativo all'esperienza
   professionale.
   
   ARTICOLO 131
   (Locali)
   
   1. Le  agenzie per  il lavoro  devono essere  in  possesso  di
   locali ed  attrezzature d'ufficio, informatiche e collegamenti
   telematici  idonei  allo  svolgimento  dell'attività  di  cui
   all'articolo 123.
   
   2. I  locali nei  quali le  agenzie per  il lavoro svolgono la
   propria attività  debbono essere  distinti da quelli di altri
   soggetti e  le strutture  relative ai  medesimi locali debbono
   essere  adeguate   allo  svolgimento   dell'attività  nonché
   conformi alla  normativa in materia di sicurezza ed igiene nei
   luoghi di lavoro.
   
   3. I  locali adibiti  a sportello  per  lo  svolgimento  delle
   attività autorizzate  ai sensi  dell'articolo  6  del  d.lgs.
   276/2003 devono  essere aperti al pubblico in orario d'ufficio
   e accessibili ai disabili ai sensi della normativa vigente.
   
   ARTICOLO 132
   (Pubblicità e trasparenza)
   
   1.  All'esterno   ed  all'interno   dei  locali  delle  unità
   organizzative sono  indicati  in  modo  visibile  gli  estremi
   dell'autorizzazione e dell'iscrizione nell'albo, ed è affisso
   l'orario di  apertura al  pubblico  che  viene  garantito.  È
   altresì indicato  l'organigramma delle funzioni aziendali con
   le specifiche  competenze  professionali  ed  il  responsabile
   della unità organizzativa.
   
   2.  Le   agenzie  per   il  lavoro   comunicano  alla  Regione
   l'organigramma aziendale delle unità organizzative articolato
   per  funzioni   aziendali  con  allegati  i  curricula,  e  le
   variazioni successivamente  intervenute. Tale  organigramma è
   accessibile per  consultazione da  quanti intendono  avvalersi
   dei servizi delle agenzie.
   
   ARTICOLO 133
   (Comunicazioni)
   
   1. Il  dirigente della competente struttura regionale comunica
   tempestivamente agli  interessati l'autorizzazione provvisoria
   all'esecuzione delle  attività e  l'iscrizione all'albo  o il
   provvedimento negativo  e  ne  dispone,  ove  vengano  meno  i
   requisiti di legge, la cancellazione d'ufficio.
   
   2. Il  dirigente della competente struttura regionale comunica
   al  Ministero   del  lavoro   e  delle   politiche  sociali  i
   provvedimenti   di    autorizzazione   rilasciati    al   fine
   dell'iscrizione  delle  agenzie  nelle  sub-sezioni  regionali
   dell'albo nazionale e gli altri provvedimenti che incidono sul
   regime autorizzatorio.
   
   3.  Le   agenzie  autorizzate   comunicano  alla  Regione  gli
   spostamenti di  sede, l'apertura  di filiali  o succursali, la
   cessazione  dell'attività   e  tutte  le  altre  informazioni
   richieste dalla Regione.
   
   4. In  caso di  ripetuto mancato  invio delle  comunicazioni o
   delle informazioni richieste l'autorizzazione è revocata.
   
   ARTICOLO 134
   (Divieto di transazione commerciale)
   
   1. L'autorizzazione  a tempo  indeterminato o  provvisoria non
   può essere oggetto di transazione commerciale.
   
   2. È  vietato il  ricorso a  figure contrattuali,  tipiche  o
   atipiche,  attraverso  cui  realizzare,  anche  a  titolo  non
   oneroso, qualsivoglia  forma di  trasferimento, anche di parte
   dell'attività oggetto  di autorizzazione, o concessione della
   autorizzazione ottenuta  a favore  di soggetti  terzi, persone
   fisiche o giuridiche.
   
   3. Il trasferimento d'azienda o la fusione comportano, in caso
   di conferimento  in nuova o diversa società non autorizzata a
   tempo indeterminato,  il venir  meno della autorizzazione e la
   necessità,  per  la  costituenda  agenzia,  di  ottenere  una
   autorizzazione provvisoria.
   
   SEZIONE II
   Elenco regionale  dei soggetti  accreditati per lo svolgimento
   di servizi al lavoro
   
   ARTICOLO 135
   (Definizione di servizi al lavoro)
   
   1. Ai  fini del presente regolamento, sono definiti servizi al
   lavoro:
   
   a) orientamento;
   b) servizi per l'incontro fra domanda e offerta di lavoro;
   c) monitoraggio dei flussi del mercato del lavoro;
   d) sostegno alla mobilità geografica dei lavoratori;
   e) ogni  altro servizio  connesso e  strumentale alle funzioni
      dei servizi  pubblici  per  l'impiego,  diverso  da  quelli
      sottoposti alle  procedure di  autorizzazione e  da  quelli
      riservati  dalla   legge  in   via  esclusiva  ai  soggetti
      pubblici.
   
   ARTICOLO 136
   (Forme di affidamento dei servizi al lavoro)
   
   1. La  Regione e  le  province  possono  affidare  a  soggetti
   accreditati lo  svolgimento  di  servizi  al  lavoro,  di  cui
   all'articolo  135,   mediante   la   sottoscrizione   di   una
   convenzione, secondo  i criteri di economicità del ricorso al
   soggetto privato,  di impedimento  del servizio  pubblico allo
   svolgimento dei  servizi, di  cooperazione, di  integrazione e
   qualità.
   
   2. La  convenzione di  cui al  comma 1  disciplina i reciproci
   impegni delle  parti  e  le  modalità  con  cui  il  soggetto
   accreditato trasferisce  alla Regione o alle province le buone
   pratiche    realizzate     nel     corso     dell'espletamento
   dell'attività.
   
   3. I soggetti che ottengono l'affidamento di servizi al lavoro
   devono  essere   iscritti   all'elenco   nel   momento   della
   sottoscrizione della convenzione.
   
   4. La procedura di accreditamento per l'affidamento di servizi
   al lavoro  deve essere  conclusa entro il termine previsto per
   la sottoscrizione della convenzione.
   
   ARTICOLO 137
   (Articolazione e tenuta dell'elenco)
   
   1. L'elenco  regionale è  articolato in  sezione regionale  e
   sezioni provinciali.
   
   2. I  soggetti accreditati  che svolgono  attività in più di
   una provincia sono iscritti alla sezione regionale.
   
   3. I  soggetti accreditati  che svolgono attività in una sola
   provincia   sono    iscritti    alla    sezione    provinciale
   corrispondente.
   
   4. Il  dirigente della competente struttura regionale provvede
   alla tenuta  dell'elenco e  rilascia, a richiesta, certificato
   di iscrizione all'elenco.
   
   ARTICOLO 138
   (Requisiti per l'iscrizione dei soggetti privati)
   
   1. Possono  essere iscritti nell'elenco i soggetti privati che
   siano in possesso dei seguenti requisiti:
   
   a) costituzione  in forma  societaria o cooperativa o in forma
      di associazione, riconosciuta o non riconosciuta;
   b) sede legale o unità operativa situata nel territorio della
      Regione;
   c) disponibilità   di  locali  ed  attrezzature  idonei  allo
      svolgimento   dell'attività    secondo   quanto   previsto
      dall'articolo 140;
   d) l'indicazione  nell'oggetto sociale  dello svolgimento  dei
      servizi al lavoro indicati all'articolo 135;
   e) assenza,    in    capo    ai  rappresentanti  legali,  agli
      amministratori, ai  direttori generali, ai dirigenti muniti
      di rappresentanza e ai soci accomandatari, di:
   
   1) condanne penali, anche non definitive per delitti contro il
      patrimonio, per  delitti contro  la fede  pubblica o contro
      l'economia pubblica,  per il delitto previsto dall'articolo
      416-bis del  codice penale, o per delitti non colposi per i
      quali  la  legge  commini  la  pena  della  reclusione  non
      inferiore  nel   massimo  a   tre  anni,   per  delitti   o
      contravvenzioni previsti  da leggi dirette alla prevenzione
      degli infortuni  sul lavoro  o, in  ogni caso,  previsti da
      leggi in materia di lavoro o di previdenza sociale;
   2) sottoposizione alle misure di prevenzione disposte ai sensi
      della legge  27 dicembre  1956, n.  1423, o  della legge 31
      maggio 1965  n. 575,  o dalla  legge 13  settembre 1982, n.
      646, e successive modificazioni;
   
   f) disponibilità   di    adeguate  competenze  professionali,
      secondo quando previsto dall'articolo 141;
   g) interconnessione   con  la  borsa  continua  nazionale  del
      lavoro attraverso il nodo regionale;
   h) rispetto  delle  disposizioni  a  tutela  del  diritto  dei
      lavoratori ad autorizzare la diffusione dei propri dati.
   
   ARTICOLO 139
   (Requisiti per l'iscrizione dei soggetti pubblici)
   
   1. Possono essere iscritti nell'elenco i soggetti pubblici che
   siano in possesso dei seguenti requisiti:
   
   a) sede situata nel territorio della Regione;
   b) disponibilità   di  locali  ed  attrezzature  idonei  allo
      svolgimento   dell'attività    secondo   quanto   previsto
      dall'articolo 140;
   c) disponibilità    di    adeguate  competenze  professionali
      secondo quanto previsto dall'articolo 141;
   d) interconnessione   con  la  borsa  continua  nazionale  del
      lavoro attraverso il nodo regionale;
   e) rispetto  delle  disposizioni  a  tutela  del  diritto  dei
      lavoratori ad autorizzare la diffusione dei propri dati.
   
   ARTICOLO 140
   (Locali)
   
   1. I  soggetti accreditati devono essere in possesso di locali
   ed  attrezzature   d'ufficio,  informatiche   e   collegamenti
   telematici  idonei  allo  svolgimento  dell'attività  di  cui
   all'articolo 135.
   
   2. I  locali nei  quali i  soggetti  accreditati  svolgono  la
   propria attività  debbono essere  distinti da quelli di altri
   soggetti e  le strutture  relative ai  medesimi locali debbono
   essere  adeguate   allo  svolgimento   dell'attività  nonché
   conformi alla  normativa in materia di sicurezza ed igiene nei
   luoghi di lavoro.
   
   3.  I   locali  adibiti   allo  svolgimento   delle  attività
   accreditate, ai  sensi dell'articolo  7  del  d.lgs.  276/2003
   devono  essere  aperti  al  pubblico  in  orario  d'ufficio  e
   accessibili ai disabili ai sensi della normativa vigente.
   
   ARTICOLO 141
   (Competenze professionali)
   
   1. Il  personale deve  essere dotato  di  adeguate  competenze
   professionali  che   possono  derivare,  alternativamente,  da
   un'esperienza professionale di durata non inferiore a due anni
   acquisita in  qualità di  dirigente,  quadro,  funzionario  o
   professionista, in  uno o  più dei servizi al lavoro indicati
   all'articolo  135   o   della   formazione   professionale   o
   dell'orientamento o della mediazione tra domanda ed offerta di
   lavoro o nel campo delle relazioni sindacali.
   
   2. Ai  fini  dell'acquisizione  dell'esperienza  professionale
   minima di  due anni di cui al comma 1, si tiene altresì conto
   dei percorsi  formativi realizzati  ai sensi  dell'articolo 17
   della l.r. 32/2002 e finalizzati al conseguimento di qualifica
   corrispondente  al   profilo  professionale   approvato  dalla
   Regione,  promossi   anche  dalle   associazioni  maggiormente
   rappresentative in  materia di  servizi al  lavoro e di durata
   non inferiore ad un anno.
   
   ARTICOLO 142
   (Procedura per  l'iscrizione nell'elenco dei soggetti pubblici
   e privati accreditati ai servizi al lavoro)
   
   1. I  soggetti pubblici  e privati  che intendono  svolgere  i
   servizi al  lavoro nell'ambito  di  una  sola  provincia  sono
   tenuti  a   presentare  la   domanda  di  accreditamento  alla
   provincia medesima.
   
   2. I  soggetti pubblici  e privati  che intendono  svolgere  i
   servizi al  lavoro nell'ambito  di due  o più  province  sono
   tenuti a presentare la domanda di accreditamento alla Regione.
   
   ARTICOLO 143
   (Domanda di accreditamento)
   
   1. I  soggetti che  intendono essere  iscritti nell'elenco dei
   soggetti pubblici  e privati  accreditati ai servizi al lavoro
   sono tenuti  a presentare apposita domanda alla Regione o alla
   provincia, mediante  lettera  raccomandata,  corredata  da  un
   supporto  informatico   nel  quale   è  riprodotta  tutta  la
   documentazione.  La   domanda  deve  essere  sottoscritta  dal
   rappresentante  legale   e  redatta   su  appositi  formulari,
   approvati dal  dirigente della  competente struttura regionale
   entro sessanta  giorni dall'entrata  in  vigore  del  presente
   regolamento.
   
   2. Nella  domanda deve essere indicato il servizio o i servizi
   al lavoro per i quali il soggetto chiede l'accreditamento.
   
   3. La  domanda deve contenere la documentazione comprovante il
   possesso  dei   requisiti  richiesti,  compreso  un  documento
   analitico dal  quale si  evinca che il soggetto dispone di una
   organizzazione tecnico-professionale  idonea allo  svolgimento
   di servizi  al  lavoro,  indicando  le  unità  organizzative,
   dislocate territorialmente, nonché l'organico.
   
   4. Sino  alla definitiva  implementazione della borsa continua
   nazionale del  lavoro, il  requisito di  cui  all'articolo  7,
   comma 1,  lettera d)  del d.lgs.  276/2003 è sostituito dalla
   dichiarazione del  rappresentante legale  che  il  richiedente
   provvederà,    entro     sessanta    giorni     dalla    data
   dell'accreditamento,  alla   interconnessione  con   la  borsa
   nazionale del lavoro, attraverso il nodo regionale, secondo le
   modalità stabilite dalla Giunta regionale.
   
   ARTICOLO 144
   (Iscrizione nell'elenco)
   
   1. La Regione, verificato il possesso dei requisiti prescritti
   agli articoli  138 e 139, accredita, entro sessanta giorni dal
   ricevimento  della  domanda,  il  soggetto  richiedente  e  lo
   iscrive nell'elenco, dandone comunicazione allo stesso.
   
   2.  La   provincia  competente,  verificato  il  possesso  dei
   requisiti prescritti agli articoli 138 e 139, accredita, entro
   sessanta giorni  dal ricevimento  della domanda,  il  soggetto
   richiedente, dandone comunicazione allo stesso.
   
   3. Il  termine di cui ai commi 1 e 2 si intende sospeso per il
   periodo che  intercorre tra  il 1  ed il  31 agosto di ciascun
   anno.
   
   4. La provincia competente comunica alla Regione il nominativo
   e i  servizi al  lavoro per  i quali  il soggetto  pubblico  o
   privato è  stato accreditato  con proprio  provvedimento, per
   l'iscrizione dello stesso nella sezione provinciale.
   
   ARTICOLO 145
   (Durata dell'iscrizione e rinnovo)
   
   1. Il  soggetto accreditato resta iscritto nell'elenco per due
   anni dalla  data  di  comunicazione  dell'accettazione  o  del
   decorso del termine di cui all'articolo 144, comma 2.
   
   2. Sino  a sessanta giorni prima della scadenza del termine di
   cui al  comma 1, il soggetto accreditato può proporre domanda
   di rinnovo  dell'iscrizione, allegando  idonea  documentazione
   comprovante il mantenimento dei requisiti prescritti.
   
   ARTICOLO 146
   (Sospensione e revoca dell'accreditamento)
   
   1. La  Regione o  la provincia  competente sospendono, dandone
   comunicazione all'interessato,  l'iscrizione  nell'elenco  dei
   soggetti che  risultino non avere ottemperato agli adempimenti
   previsti dal  presente regolamento,  dalle norme  nazionali  e
   regionali sul  lavoro e  sul collocamento  e dai provvedimenti
   adottati dalla Giunta regionale sulla materia.
   
   2. La  Regione o la provincia competente informano il soggetto
   interessato  delle   eventuali  irregolarità  riscontrate  ed
   assegnano un  termine non  inferiore a trenta giorni affinché
   il medesimo provveda a sanare le irregolarità riscontrate o a
   fornire eventuali chiarimenti.
   
   3.  Ove  il  soggetto  accreditato  non  dimostri  di  essersi
   adeguato a  quanto richiesto,  entro il  termine  di  sessanta
   giorni, ovvero  i chiarimenti  vengano ritenuti insufficienti,
   la Regione  o la  provincia competente  dispongono  la  revoca
   dell'accreditamento    e    la    conseguente    cancellazione
   dall'elenco.
   
   ARTICOLO 147
   (Comunicazioni)
   
   1.  La   Regione  o   la  provincia  competente  provvedono  a
   comunicare  tempestivamente   agli  interessati   l'iscrizione
   nell'elenco o  il provvedimento  negativo e ne dispongono, ove
   vengano meno i requisiti di legge, la cancellazione d'ufficio.
   
   2. I  soggetti  accreditati  sono  tenuti  a  comunicare  alla
   Regione o  alla provincia competente, gli spostamenti di sede,
   l'apertura   di    filiali   o   succursali,   la   cessazione
   dell'attività  e   tutte  le  altre  informazioni  da  questa
   richieste.
   
   3. In  caso di  ripetuto mancato  invio delle  comunicazioni o
   delle informazioni richieste l'accreditamento è revocato.
   
   ARTICOLO 148
   (Divieto di transazione commerciale)
   
   1. L'accreditamento  non può  essere oggetto  di  transazione
   commerciale.
   
   2. È  vietato il  ricorso a  figure contrattuali,  tipiche  o
   atipiche,  attraverso  cui  realizzare,  anche  a  titolo  non
   oneroso, qualsivoglia  forma di  trasferimento, anche di parte
   dell'attività  oggetto   dell'accreditamento,  o  concessione
   dell'accreditamento  ottenuto  a  favore  di  soggetti  terzi,
   persone fisiche o giuridiche.
   
   3. Il trasferimento d'azienda o la fusione comportano, in caso
   di conferimento  in nuovo  o diverso  soggetto  giuridico,  il
   venir meno  dell'accreditamento e  la necessità, per il nuovo
   soggetto, di espletare nuovamente la procedura.
   
   SEZIONE III
   Disposizioni comuni
   
   ARTICOLO 149
   (Divieto di oneri in capo ai lavoratori)
   
   1. È  fatto divieto  alle agenzie per il lavoro autorizzate e
   agli operatori  pubblici e  privati accreditati  di esigere  o
   comunque percepire,  direttamente o  indirettamente,  compensi
   dal lavoratore.
   
   ARTICOLO 150
   (Tutela dei dati personali)
   
   1. Le  agenzie per  il  lavoro  autorizzate  e  gli  operatori
   pubblici e  privati accreditati  sono tenuti al rispetto della
   normativa in materia di tutela dei dati personali.
   
   ARTICOLO 151
   (Connessione alla borsa continua nazionale del lavoro)
   
   1. Le  agenzie per  il  lavoro  autorizzate  e  gli  operatori
   pubblici e  privati accreditati hanno l'obbligo di connettersi
   alla borsa  continua nazionale del lavoro, di cui all'articolo
   15 del  d.lgs. 276/2003,  attraverso il nodo regionale, per il
   conferimento dei  dati acquisiti in base alle indicazioni rese
   dai lavoratori  e dalle  imprese e nel rispetto degli standard
   tecnici e  dei contenuti  informativi  definiti  dalla  Giunta
   regionale.
   
   ARTICOLO 152
   (Monitoraggio statistico e valutazione)
   
   1. Le  agenzie per  il  lavoro  autorizzate  e  gli  operatori
   pubblici e  privati accreditati  sono tenuti  ad inviare  alla
   Regione   ogni   informazione   richiesta   relativamente   al
   funzionamento del mercato del lavoro, al fine del monitoraggio
   statistico e della valutazione delle politiche del lavoro.
   
   CAPO IV
   Misure di  incentivazione del  raccordo  pubblico  e  privato,
   cooperative sociali  e inserimento  lavorativo dei  lavoratori
   svantaggiati
   
   ARTICOLO 153
   (Inserimento lavorativo dei soggetti svantaggiati)
   
   1. Le  agenzie autorizzate alla somministrazione di lavoro che
   intendono svolgere  le attività previste dall'articolo 13 del
   d.lgs.  276/2003   operano  ai  sensi  degli  articoli  154  e
   seguenti.
   
   2. Le offerte di lavoro indicate dall'articolo 13, comma 1 del
   d.lgs. 276/2003 devono essere compatibili con la condizione di
   svantaggio  e   con  lo   stato  di   salute  del   lavoratore
   svantaggiato.
   
   ARTICOLO 154
   (Procedura per il raccordo pubblico e privato)
   
   1. Le  agenzie del lavoro autorizzate alla somministrazione di
   manodopera possono  operare, ai sensi dell'articolo 153, comma
   1, a  condizione che  stipulino una  convenzione con  ciascuna
   provincia interessata.
   
   2. La  convenzione quadro  è approvata dalla Giunta regionale
   entro  trenta  giorni  dall'entrata  in  vigore  del  presente
   regolamento,   sentiti    il   Comitato    di    coordinamento
   istituzionale   e    la   Commissione   regionale   permanente
   tripartita.
   
   3.  La   province  stipulano   le  convenzioni,   sentite   le
   Commissioni  provinciali   tripartite   che   individuano   le
   categorie dei  soggetti svantaggiati  in  conformità  con  le
   esigenze del mercato del lavoro locale.
   
   ARTICOLO 155
   (Convenzioni per  l'incentivazione  del  raccordo  pubblico  e
   privato)
   
   1. La  convenzione quadro  di cui  all'articolo 154,  comma  2
   prevede:
   
   a) l'assunzione  del lavoratore  svantaggiato con contratto di
      somministrazione di  durata non  inferiore a  sei mesi, nel
      caso previsto  dall'articolo 13,  comma 1,  lettera a)  del
      d.lgs. 276/2003;
   b) l'assunzione  del lavoratore  svantaggiato con contratto di
      somministrazione  non  inferiore  a  nove  mesi,  nel  caso
      previsto dall'articolo  13, comma  1, lettera b) del d.lgs.
      276/2003;
   c) un  piano individuale  di inserimento  o reinserimento  nel
      mercato  del   lavoro,  da   sottoscrivere  da   parte  del
      lavoratore, che  comprende interventi  formativi valutati e
      concordati con i servizi per l'impiego;
   d) la  presenza di  un tutore,  individuato dal  servizio  per
      l'impiego,  in   possesso  di   almeno  uno   dei  seguenti
      requisiti:
   
   1) laurea in scienze della formazione;
   2) idonea qualifica professionale;
   3) documentata  esperienza lavorativa  almeno  biennale  nello
      svolgimento della funzione di tutore o di funzioni affini;
   
   e) gli   oneri    per  il  tutore  a  carico  dell'agenzia  di
      somministrazione;
   f) l'integrale   rispetto    da    parte    dell'agenzia    di
      somministrazione  degli   accordi  e  contratti  collettivi
      nazionali, regionali  e territoriali  o aziendali,  laddove
      sottoscritti, stipulati  dalle organizzazioni sindacali dei
      datori di  lavoro e  dei lavoratori  comparativamente  più
      rappresentative in vigore presso l'impresa utilizzatrice;
   g) eventuali modalità per stabilizzare il rapporto di lavoro.
   
   ARTICOLO 156
   (Decadenza dai  trattamenti di  mobilità, dall'indennità  di
   disoccupazione ordinaria  o speciale  o da  altra indennità o
   sussidio)
   
   1.  I   lavoratori  svantaggiati,  assunti  con  contratto  di
   somministrazione a norma dell'articolo 13, comma 1, lettera b)
   del d.lgs.  276/2003, decadono  dai trattamenti  di mobilità,
   dall'indennità di  disoccupazione ordinaria  o speciale  o da
   altra indennità o sussidio la cui corresponsione è collegata
   allo stato di disoccupazione o inoccupazione qualora:
   
   a) rifiutino,  senza giustificato motivo, di essere avviati ad
      un progetto  individuale di  reinserimento nel  mercato del
      lavoro corrispondente al piano individuale sottoscritto con
      l'agenzia di somministrazione e il servizio per l'impiego;
   b) rifiutino  di essere  avviati ad  un  corso  di  formazione
      professionale   corrispondente    al   piano    individuale
      sottoscritto  con   l'agenzia  di  somministrazione  o  non
      frequentino regolarmente  il corso  di formazione suddetto,
      fatti salvi  i casi  di impossibilità  derivante da  forza
      maggiore;
   c) rifiutino  di sottoscrivere  il piano  di cui  all'articolo
      155, comma 1, lettera c).
   
   2. Ai  fini della dichiarazione di decadenza di cui al comma 1
   le attività  lavorative o di formazione offerte al lavoratore
   devono  essere   congrue  rispetto   alle  competenze  e  alle
   qualifiche del lavoratore stesso.
   
   ARTICOLO 157
   (Decadenza dallo stato di disoccupazione)
   
   1.Gli altri  lavoratori svantaggiati  decadono dallo  stato di
   disoccupazione:
   
   a) nei  casi di  rifiuto indicati  all'articolo 156,  comma 1,
      lettere a), b) e c);
   b) nei  casi di  rifiuto relativi a una sede di lavoro ubicata
      nel raggio  di 50 chilometri dal domicilio del lavoratore e
      comunque raggiungibile  con i  mezzi pubblici  in  sessanta
      minuti.
   
   2. Ai  fini della dichiarazione di decadenza di cui al comma 1
   le attività  lavorative o di formazione offerte al lavoratore
   devono  essere   congrue  rispetto   alle  competenze  e  alle
   qualifiche del lavoratore stesso.
   
   ARTICOLO 158
   (Procedura per  la dichiarazione  di decadenza  dallo stato di
   disoccupazione)
   
   1. Al  verificarsi  dei  casi  di  decadenza,  indicati  dagli
   articoli 156  e 157,  l'agenzia di somministrazione provvede a
   segnalare  il   nominativo  del  lavoratore  al  servizio  per
   l'impiego competente  al fine della dichiarazione di decadenza
   e della  conseguente cancellazione  dalla lista di mobilità e
   della perdita  dello stato  di disoccupazione  da parte  della
   provincia con atto motivato.
   
   2. Contro il provvedimento di dichiarazione di decadenza dallo
   stato di  disoccupazione della provincia è ammessa istanza di
   riesame entro dieci giorni dalla notifica del provvedimento.
   
   3.  La  provincia  provvede  a  segnalare  il  nominativo  del
   lavoratore, dichiarato  decaduto dallo stato di disoccupazione
   con proprio provvedimento, all'ufficio dell'Istituto nazionale
   della previdenza  sociale competente  per territorio  per  gli
   atti relativi  alla decadenza dai trattamenti previdenziali di
   cui all'articolo 156.
   
   ARTICOLO 159
   (Cooperative sociali  e inserimento  lavorativo di  lavoratori
   svantaggiati e disabili)
   
   1. Al fine di favorire l'inserimento lavorativo dei lavoratori
   svantaggiati e dei lavoratori disabili, ai sensi dell'articolo
   14 del  d.lgs. 276/2003, le province stipulano una convenzione
   con le  associazioni sindacali  dei datori  di  lavoro  e  dei
   lavoratori più  rappresentative a  livello territoriale e con
   le associazioni  di rappresentanza,  assistenza e tutela delle
   cooperative di  cui all'articolo  3, comma 4, lettera b) della
   legge regionale  24  novembre  1997,  n.  87  (Disciplina  dei
   rapporti tra  le cooperative  sociali e  gli enti pubblici che
   operano nell'ambito regionale).
   
   2. Lo  schema di  convenzione quadro è approvato dalla Giunta
   regionale,  sentita   la  Commissione   regionale   permanente
   tripartita e  il Comitato di coordinamento istituzionale ed è
   adottato dalla  provincia, sentita  la Commissione provinciale
   tripartita.
   
   3. La  convenzione di  cui  al  comma  1  ha  per  oggetto  la
   disciplina delle  modalità, delle  condizioni e degli effetti
   del conferimento  alle cooperative  di commesse  di lavoro  da
   parte di imprese singole o associate.
   
   4. I  lavoratori  svantaggiati  o  i  lavoratori  disabili  da
   inserire in  cooperativa  sono  individuati  dalla  provincia,
   sentita  la  Commissione  provinciale  permanente  tripartita,
   valutando prioritariamente  la  natura  e  la  gravità  della
   disabilità che  rendono più  difficoltoso l'inserimento  nel
   lavoro;
   
   5. La  provincia provvede  al monitoraggio delle convenzioni e
   degli  inserimenti   lavorativi  e   alle  comunicazioni  alla
   Regione.
   
   ARTICOLO 160
   (Requisiti soggettivi  per la  stipula delle  convenzioni  per
   l'inserimento lavorativo  dei lavoratori  svantaggiati e per i
   lavoratori disabili)
   
   1. Per  stipulare  con  le  province  convenzioni  finalizzate
   all'inserimento  lavorativo   di   soggetti   svantaggiati   o
   disabili, le cooperative sociali indicate all'articolo 159 e i
   loro consorzi devono:
   
   a) essere   iscritte  nell'albo  regionale  delle  cooperative
      sociali previsto  dall'articolo 3  della l.r. 87/1997 nelle
      sezioni b) e c);
   b) avere almeno una unità locale situata nel territorio della
      provincia;
   c) non avere in corso procedure concorsuali;
   d) aver  già  assolto  gli  impegni  di  impiego  di  persone
      svantaggiate o disabili derivanti da precedenti commesse;
   e) applicare il contratto collettivo nazionale di lavoro della
      cooperazione sociale o del settore in cui operano;
   f) rispettare  le norme  nazionali e  regionali in  materia di
      tutela e  sicurezza del  lavoro ed  essere in regola con le
      contribuzioni assicurative e previdenziali.
   
   2. Qualora  l'inserimento lavorativo nelle cooperative sociali
   riguardi    lavoratori    disabili,    l'applicazione    delle
   disposizioni previste  dall'articolo 14,  comma 3  del  d.lgs.
   276/2003 è  subordinata  all'adempimento  degli  obblighi  di
   assunzione di  lavoratori disabili  ai  fine  della  copertura
   della restante  quota d'obbligo  a carico del datore di lavoro
   conferente le  commesse, determinata  ai sensi dell'articolo 3
   della legge. 68/1999.
   
   ARTICOLO 161
   (Requisiti oggettivi  per la  stipula  delle  convenzioni  per
   l'inserimento lavorativo  dei lavoratori  svantaggiati e per i
   lavoratori disabili)
   
   1. La convenzione quadro di cui all'articolo 159, comma 2 deve
   indicare:
   
   a) le   modalità    di    adesione  da  parte  delle  imprese
      interessate;
   b) i  lavoratori svantaggiati o disabili da inserire al lavoro
      in cooperativa,  applicando per  i disabili quanto disposto
      dall'articolo 159 comma 4;
   c) un  periodo di  prova  per  il  lavoratore  svantaggiato  o
      disabile comunque  non superiore  a  quanto  stabilito  dai
      Contratti collettivi  nazionali di  lavoro  (CCNL)  firmati
      dalle organizzazioni comparativamente più rappresentative;
   d) la  durata delle  commesse, che non può essere inferiore a
      due anni;
   e) le  modalità per  la presentazione  dell'attestazione  del
      valore complessivo  della commessa  mediante  dichiarazione
      sottoscritta  congiuntamente   dalla  cooperativa   o   dal
      consorzio e dall'impresa conferente;
   f) gli  adempimenti cui  sono tenuti  le cooperative  e i loro
      consorzi al  fine di  verificare il rapporto tra le singole
      commesse e i rapporti di lavoro instaurati;
   g) per    i    lavoratori    disabili  la  determinazione  del
      coefficiente di calcolo del valore unitario delle commesse,
      ai fini della copertura della quota di riserva;
   h) il  limite di  percentuale massima di copertura della quota
      d'obbligo per  l'impresa  conferente  riconosciuta  con  la
      convenzione, pari al 20 per cento;
   i) la   riduzione    della    quota  d'obbligo  per  l'impresa
      conferente  corrispondente   al  periodo  di  durata  delle
      commesse;
   l) eventuali  modalità per stabilizzare il rapporto di lavoro
      dei soggetti svantaggiati o disabili.
   
   2. La  determinazione del  coefficiente di  calcolo di  cui al
   comma 1,  lettera  g)  viene  effettuata  dividendo  l'importo
   complessivo di  ciascuna commessa per il costo mensile/annuale
   del lavoro  di un  addetto calcolato  sulla base del contratto
   collettivo di  lavoro di categoria applicato dalle cooperative
   sociali, maggiorato  del 30  per cento  per i  costi  generali
   d'impresa.  Su   richiesta  delle   parti  la  provincia  può
   aumentare  tale   maggiorazione,   in   relazione   ai   costi
   caratteristici dei beni e servizi oggetto della commessa.".

ARTICOLO 3
(Norma transitoria)

1. I  soggetti pubblici  e privati  che alla  data di  entrata in
vigore del  presente regolamento  svolgono servizi  al lavoro  in
regime di  convenzione con  una provincia  o con la Regione, sono
provvisoriamente accreditati per i servizi oggetto della suddetta
convenzione.

2. Entro sei mesi dall'entrata in vigore del presente regolamento
i soggetti  accreditati provvisoriamente sono tenuti a richiedere
alla Regione  o alla  provincia  l'iscrizione  nell'elenco  degli
accreditati, secondo  i requisiti  e le  procedure indicati negli
articoli 138,  139, 142  e 143,  introdotti dall'articolo  2  del
presente regolamento.

3.  La   provincia  o  la  Regione  possono  negare  l'iscrizione
nell'elenco degli  accreditati dei  soggetti di  cui al  comma 1,
qualora  questi   non  abbiano  svolto  correttamente  i  servizi
affidati.

4. I  soggetti accreditati  alla data  di entrata  in vigore  del
presente  regolamento,   per  lo   svolgimento  di  attività  di
orientamento secondo  le procedure  previste  per  la  formazione
professionale, sono  iscritti  d'ufficio  all'elenco  di  cui  al
presente regolamento  per lo  svolgimento dell'attività indicata
all'articolo 135, comma 1, lettera a).


Il presente  Regolamento è  pubblicato nel  Bollettino Ufficiale
della Regione  Toscana. È  fatto obbligo  a chiunque  spetti  di
osservarlo e  farlo  osservare  come  Regolamento  della  Regione
Toscana.

Firenze, 2 febbraio 2005

MARTINI




LAVORO
FORMAZIONE PROFESSIONALE

