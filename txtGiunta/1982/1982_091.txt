Norme di  attuazione del  DPR 20/12/1979,  n. 761  in materia  di
procedure concorsuali e di disciplina del rapporto di impiego del
personale delle UUSSLL.

Il Consiglio Regionale ha approvato il 9-11-1982
Il Commissario del Governo ha apposto il visto il 13-12-1982
Il Presidente  della Giunta  Regionale promulga la seguente legge
regionale:

TITOLO I
FINALITA' DELLA LEGGE - CONCORSI DI ASSUNZIONE

ARTICOLO 1
(Oggetto della legge)

La presente  legge detta  norma di  attuazione  del  Decreto  del
Presidente della  Repubblica 20 dicembre 1979, n. 761, in materia
di procedure  concorsuali e di disciplina del rapporto di impiego
del personale delle Unità Sanitarie Locali.

Il Decreto del Ministro della Sanità 30 gennaio 1982 concernente
"Normativa  concorsuale  del  personale  delle  Unità  Sanitarie
Locali, in  applicazione dell'art.  12 del Decreto del Presidente
della Repubblica  20 dicembre  1979  n.  761"  viene  di  seguito
denominato decreto ministeriale.

ARTICOLO 2
(Attivazione delle procedure concorsuali)

Le Unità  Sanitarie Locali,  con deliberazione  del Comitato  di
Gestione, presentano  annualmente alla Giunta regionale richiesta
di indizione  di pubblici  concorsi per la copertura dei posti di
organico che siano vacanti e disponibili alle date:

a) del  1 gennaio  di ogni  anno, per  i  posti  delle  posizioni
   funzionali comprese nelle seguenti tabelle di cui all'allegato
   n. 1  al Decreto  del Presidente  della Repubblica 20 dicembre
   1979 n. 761:
   - ruolo sanitario: tabelle A, B, C, D, E, F, G;
   - ruolo professionale: tabelle A, B, C, D;
   - ruolo tecnico: tabelle A, B, C;
   - ruolo amministrativo: tabella A;

b) del  1 luglio  di  ogni  anno  per  i  posti  delle  posizioni
   funzionali comprese  nelle seguenti tabelle di cui allegato n.
   1 al  Decreto del Presidente della Repubblica 20 dicembre 1979
   n. 761:
   - ruolo  sanitario: tabelle  H, I,  L, M,  N; limitatamente al
     quadro primo;
   - ruolo tecnico: tabelle D, E;
   - ruolo amministrativo: tabella B.

Ai fini  della determinazione  dei posti da mettere a concorso si
considerano disponibili  anche quelli  che si  renderanno vacanti
per i  motivi di  cui ai commi 3 e 4 dell'art. 12 del Decreto del
Presidente della  Repubblica 20  dicembre 1979  n. 761  fino alla
scadenza di  sei mesi  dalla data  di  cui  al  primo  comma  del
successivo art. 3.

Le richieste  di indizione  dei concorsi  di cui  al primo  comma
devono pervenire  alla Giunta  regionale rispettivamente entro il
28 febbraio  e il  31 agosto  di ogni  anno  e  devono  contenere
l'indicazione  della  spesa  conseguente  alla  assunzione  e  le
modalità di copertura della stessa, nonchè i dovuti riferimenti
alla vigente normativa in materia di assunzione obbligatoria.

I posti di cui al primo e secondo comma per i quali non sia stata
presentata richiesta  di indizione di concorso non possono essere
coperti nei  modi previsti dall'art. 13, comma 3 e 4, del decreto
del Presidente  della Repubblica  20 dicembre  1979  n.  761.  La
decisione di  non copertura  dei  posti  deve  essere  deliberata
annualmente dal  Comitato di  gestione della  USL e trasmessa per
conoscenza alla Giunta regionale.

Per la  copertura dei  posti di  cui al precedente comma l'Unità
sanitaria  locale   potrà  presentare   apposita  richiesta   di
indizione di concorso nel successivo anno.

ARTICOLO 3
(Indizione dei concorsi)

La Giunta  regionale, sulla  base delle  richieste  delle  Unità
Sanitarie Locali,  indice i  concorsi entro il 15 aprile ed il 15
ottobre rispettivamente  per i  posti di cui alle lettere a) e b)
del primo comma del precedente articolo.

I concorsi  sono unici  per la copertura dei posti della medesima
qualifica e  disciplina, salvo quanto previsto dall'art. 17 comma
primo, secondo e terzo del DPR 20/12/1979 n. 761 per il personale
appartenente alle  posizioni funzionali  di assistente  medico  e
veterinario collaboratore,  intendendosi pertanto  applicabile la
normativa di cui all'art. 165 del Decreto Ministeriale.

Tale personale  può partecipare  ai concorsi  per posti  di pari
posizione funzionale  di area  funzionale diversa  da  quella  di
appartenenza.

ARTICOLO 4
(Indizione di concorsi per esigenze di carattere urgente)

Le Unità  Sanitarie Locali  per motivate  esigenze di  carattere
urgente   che    non   possano    essere   soddisfatte   mediante
l'utilizzazione  dell'ultima  graduatoria  o  mediante  personale
trasferito o  comandato, rispettivamente ai sensi degli artt. 13,
39 e  44 del DPR 20/12/1979, n. 761, hanno facoltà di richiedere
alla Giunta  regionale, fuori dei termini prescritti, l'indizione
di pubblici  concorsi per  la copertura  di posti  resisi vacanti
successivamente ai termini indicati al primo comma del precedente
articolo 2,  esclusi i posti di cui al secondo comma dello stesso
articolo.

La Giunta  regionale indice  il concorso  solo se i posti vacanti
non possono  essere coperti mediante utilizzazione di graduatoria
di concorso già espletato o in via di espletamento.

ARTICOLO 5
(Pubblicità dei bandi)

La Giunta  regionale assicura  la pubblicizzazione  dei bandi  di
concorso secondo  quanto previsto  dall'art. 12  primo comma, del
DPR 20/12/1979, n. 761 e dall'art. 2 del Decreto Ministeriale.

Le  Unità   Sanitarie  Locali  sono  tenute  a  provvedere  alla
diffusione dei bandi stessi avvalendosi anche dei mezzi di stampa
e radiotelevisivi.

Ai concorsi  di cui  al presente  articolo si  applicano le norme
degli artt. 2 e seguenti del Decreto Ministeriale.

ARTICOLO 6
(Domande di ammissione ai concorsi)

Le domande  di ammissione ai concorsi sono presentate alla Giunta
regionale direttamente  oppure  a  mezzo  del  servizio  pubblico
postale.

Il bando  di concorso  deve precisare l'indirizzo al quale devono
essere inoltrate  le domande  di ammissione e recare l'avvertenza
che  il   termine  entro  cui  devono  pervenire  le  domande  è
perentorio anche  per  quelle  inoltrate  a  mezzo  del  servizio
pubblico postale.

Le domande  di ammissione  al concorso si considerano prodotte in
tempo utile  anche se  spedite a mezzo di raccomandata con avviso
di ricevimento entro il termine indicato. A tale fine, fa fede il
timbro a data dell'Ufficio postale accettante.

A titolo  di ricevuta  della presentazione  diretta di domande di
partecipazione al concorso l'ufficio competente, previa verifica,
rilascerà  copia   debitamente  sottoscritta   dell'elenco   dei
documenti e titoli presentati in allegato alla domanda.

ARTICOLO 7
(Registrazione delle domande e verbale di chiusura)

Ai fini  della  registrazione  delle  domande  di  ammissione  è
istituito  per   ciascun  concorso   apposito  protocollo   unico
regionale di arrivo.

L'addetto  al   protocollo  ed   il  responsabile   del  servizio
competente procedono,  dopo la scadenza del termine stabilito nel
bando  di   concorso  per   la  presentazione  delle  domanda  di
ammissione,  alla   chiusura  di   detto   protocollo   ai   fini
dell'accertamento delle domande pervenute in termini.

In separato  verbale,  sottoscritto  dai  funzionari  di  cui  al
precedente  comma,   vengono  registrate   le  eventuali  domande
pervenute oltre  i termini  stabiliti nel  bando, con indicazione
del giorno e dell'ora di ricevimento.

ARTICOLO 8
(Ammissione dei concorrenti)

L'ammissione  dei   concorrenti  è   deliberata   dalla   Giunta
regionale. La Giunta regionale dispone altresì la non ammissione
dei concorrenti  che, in  base alle dichiarazioni contenute nelle
domande, risultino  privi dei requisiti prescritti e di quelli le
cui domande siano irregolari o pervenute fuori termine.

Ai sensi  dell'art. 5,  comma secondo,  del Decreto  Ministeriale
costituisce motivo  di esclusione  dal  concorso,  salvi  i  casi
espressamente previsti  dallo stesso Decreto Ministeriale e dalla
presente legge,  l'essere iscritto  nei  ruoli  nominativi  della
Regione  che   bandisce  il   concorso,  nella  stessa  posizione
funzionale, qualifica e disciplina cui si riferisce il concorso.

ARTICOLO 9
(Commissione di sorteggio)

La Giunta  regionale, nella  deliberazione con  cui procede  alla
nomina della  commissione di  sorteggio prevista  dall'articolo 7
del  Decreto   Ministeriale,  individua  i  funzionari  ai  quali
affidare  le   funzioni  di  Presidente  e  di  Segretario  della
Commissione stessa  e indica, ove occorre, le Regioni limitrofe i
cui ruoli  nominativi  regionali  devono  essere  utilizzati  per
assicurare che  il sorteggio  venga effettuato  fra un  numero di
candidati non inferiori a dieci e provvede all'integrazione degli
elenchi nazionali dei professori universitari prevista dal quarto
comma del sopra citato articolo 7.

ARTICOLO 10
(Procedura per il sorteggio)

Il sorteggio  dei componenti  delle commissioni  esaminatrici  si
svolge alla  presenza di  tutti i componenti della commissione di
sorteggio secondo la seguente procedura.

La Commissione di sorteggio dispone di un'urna e di dieci palline
uguali, ciascuna  contrassegnata da un numero compreso tra zero e
nove.

Il pubblico  ha  facoltà  di  verificare  l'urna  e  le  palline
numerate.

Prima di  ciascun sorteggio viene accertato il numero complessivo
degli   iscritti    nell'ultimo   ruolo    nominativo   regionale
appartenenti al  profilo professionale,  posizione  funzionale  e
qualifica cui si riferisce il sorteggio.

Viene altresì verificato che i nominativi per i quali si procede
al sorteggio siano numerati in ordine progressivo.

Per ciascun  sorteggio vengono effettuate tante estrazioni quanto
sono le cifre che compongono il numero complessivo degli iscritti
nel ruolo  di cui  al precedente  comma, iniziando dalle unità e
proseguendo con  le decine,  le centinaia,  le  migliaia.  Se  il
numero degli  iscritti  nel  ruolo  è  pari  a  dieci,  lo  zero
rappresenta quest'ultimo  numero; se  è superiore  a  dieci  per
l'estrazione  dell'ultima   cifra  si  inseriscono  nell'urna  le
palline contrassegnate  dallo zero  e dai  numeri  relativi  alle
decine, centinaia,  migliaia, rispettivamente  corrispondenti  al
numero degli iscritti.

Il sorteggio  di un  numero superiore a quello degli iscritti nel
ruolo, ovvero  di un  numero corrispondente  ad iscritti  che  al
momento del  sorteggio  risultino  cessati  dal  servizio  o  che
abbiano presentato  domanda di  trasferimento per i posti messi a
concorso, deve essere interamente ripetuto.

Dopo ciascuna estrazione la pallina estratta deve essere mostrata
al pubblico e ricollocata nell'urna.

Le operazioni  di sorteggio  si svolgono di norma in seduta unica
per la  composizione di  tutte le  commissioni  esaminatrici  dei
concorsi indetti  in ciascuna  sessione. Tutte le operazioni sono
pubbliche e devono risultare da apposito verbale.

Le disposizioni  del presente  articolo si applicano anche per il
sorteggio  dei  professori  universitari  e  per  i  sorteggi  da
effettuarsi da elenchi diversi dai ruoli nominativi regionali nei
casi previsti  dell'articolo 7  del Decreto Ministeriale, nonchè
per i  sorteggi da  effettuarsi, in  via  sostitutiva,  ai  sensi
dell'articolo 6, quinto comma, dello stesso articolo.

Gli elenchi  nominativi diversi  dai ruoli  nominativi  regionali
debbono  essere   esposti,  debitamente   numerati,   prima   del
sorteggio, nel locale in cui si svolgono le estrazioni.

Eventuali componenti  sorteggiati dichiaratisi  rinunciatari o di
cui sia stata accertata l'incompatibilità saranno sostituiti con
la stessa procedura di cui al presente articolo.

ARTICOLO 11
(Commissioni Esaminatrici)

La Giunta  regionale nomina  il Presidente,  i Componenti  ed  il
Segretario delle Commissioni esaminatrici in conformità a quanto
disposto dalle  norme contenute  negli articoli  6 e seguenti del
Decreto Ministeriale.

Della Commissione  esaminatrice non  possono far parte coloro che
hanno presentato  domanda di  trasferimento peri  i posti messi a
concorso.

Il segretario  della  Commissione  provvede  a  tutti  i  compiti
previsti  dal   Decreto  Ministeriale   nonchè  ad   ogni  altro
adempimento  utile   ad  assicurare   il  corretto  e  tempestivo
svolgimento dei  lavori secondo  le  disposizioni  impartite  dal
Presidente della commissione.

Cura, altresì,  la predisposizione  delle sedi  d'esame e  delle
attrezzature  e   collabora  per  il  reperimento  del  personale
necessario alla commissione per l'attività della stessa.

La Giunta  regionale può  individuare le Unità Sanitarie Locali
tenute a  fornire i  supporti necessari  al regolare  svolgimento
delle procedure  concorsuali, nonchè a mettere a disposizione il
personale per  l'attività  delle  commissioni.  Eventuali  spese
anticipate dalle  Unità Sanitarie  Locali sono  a  carico  della
Regione.

Le disposizioni  di cui ai precedenti commi si applicano anche ai
casi di  nomina di  sottocommissioni ai  sensi  dell'articolo  6,
comma settimo, del Decreto Ministeriale.

Gli atti  relativi alla  nomina della commissione sono pubblicati
sul Bollettino Ufficiale della Regione.

Ai componenti  ed al segretario delle commissioni esaminatrici è
riconosciuta parità  di trattamento  in relazione  alle funzioni
assolte, intendendosi  pertanto applicabili  le  norme  contenute
nell'articolo 6, comma 12 e 13, del Decreto Ministeriale.

Le norme  di cui  al presente  articolo si  applicano anche  alla
apposita commissione prevista dall'articolo 41, comma quarto, del
Decreto del Presidente della Repubblica 20 dicembre 1979, n. 761.

ARTICOLO 12
(Comitati di vigilanza)

I Comitati  di vigilanza di cui all'articolo 6, comma ottavo, del
decreto ministeriale  sono nominati  dal Presidente  della Giunta
regionale e  sono composti, oltre che dal segretario, da non meno
di due  dipendenti messi  a disposizione  della Regione  o  dalle
Unità Sanitarie Locali.

Per il  Segretario dei  Comitati di  vigilanza  si  applicano  le
disposizioni previste dall'art. 11, terzo e quarto comma.

ARTICOLO 13
(Calendario e sede degli esami)

Il bando di concorso può indicare le sedi ed il calendario delle
prove di  esame. In  tale caso non si provvede alla comunicazione
di  cui  all'art.  8,  primo  comma,  del  Decreto  Ministeriale.
Eventuali modifiche  del calendario  delle prove  dovranno essere
comunicate ai  candidati nelle  forme e  nei  modi  previsti  dal
citato DM.

ARTICOLO 14
(Approvazione della graduatoria e dichiarazione dei vincitori)

Al  termine   dei  lavori   della  commissione   esaminatrice  il
Presidente trasmette alla Giunta regionale i verbali e ogni altro
atto del concorso.

La Giunta  regionale, riconosciuta  la regolarità degli atti, li
approva e procede alla dichiarazione dei vincitori.

La deliberazione  di cui  al precedente  comma è  pubblicata sul
Bollettino Ufficiale della Regione.

ARTICOLO 15
(Bando di concorso e posti conferibili)

Sono conferibili  secondo l'ordine  di graduatoria e in base alle
preferenze espresse:

a) i posti messi a concorso non coperti mediante trasferimento ai
   sensi dell'articolo 40 del DPR 20/12/1979, n. 761;
b) i  posti   resisi    vacanti  e    disponibili  a  seguito  di
   trasferimento ai  sensi dell'articolo  40 del  DPR 20 dicembre
   1979, n. 761;
c) i  posti che  successivamente alla  data di cui al primo comma
   dell'articolo 2 e fino alla data di inizio delle prove d'esame
   si siano  resi vacanti, esclusi quelli di nuova istituzione; e
   per i  quali l'USL  abbia presentato  richiesta  di  copertura
   entro 30 giorni dal verificarsi dalla vacanza;
d) i  posti    ricoperti  da  personale  appartenente  ad  ordini
   religiosi convenzionati  con l'USL  per i  quali sussistano le
   condizioni  di   cui  all'art.   12,  quarto  comma,  del  DPR
   20/12/1979,  n.  761.  In  relazione  a  tali  posti  l'Unità
   Sanitaria Locale  deve avere  comunque presentato richiesta di
   copertura entro 30 giorni dal verificarsi dalla vacanza.

In relazione  al disposto  di cui al primo comma dell'articolo 37
del DPR  31/7/1980, n.  617, i bandi di concorso devono recare la
espressa precisazione  che il  numero dei  posti messi a concorso
potrà  essere   ridotto  nei  casi  in  cui  venga  disposto  il
trasferimento, ai  sensi del successivo articolo 19, di personale
già dipendente  da istituti  di  ricovero  e  cura  a  carattere
scientifico con personalità giuridica di diritto pubblico.

Il bando  di concorso  indica il  numero dei posti per i quali ai
sensi dell'art.  47, sesto  comma, della legge 23/12/1978, n. 833
è prescritto il rapporto di lavoro a tempo pieno.

ARTICOLO 16
(Conferimento dei posti)

Al fine  del conferimento  dei posti la Giunta regionale notifica
l'esito del  concorso e  l'elenco  dei  posti  conferibili  nelle
diverse unità  sanitarie locali  a tutti i vincitori, a mezzo di
lettera raccomandata  con avviso  di ricevimento,  invitando  gli
stessi a produrre, entro il termine perentorio di 30 giorni dalla
data di  ricevimento della  comunicazione, l'elenco  delle Unità
Sanitarie Locali richieste secondo l'ordine di preferenza.

Non sono  considerate le preferenze espresse per unità sanitarie
locali nelle quali non risultino posti conferibili.

Scaduto il  termine di  cui al  precedente primo comma, la Giunta
regionale dispone  con propria  deliberazione l'assegnazione alle
Unità Sanitarie  Locali degli  aventi  titolo  secondo  l'ordine
della  graduatoria  ed  in  base  alle  preferenze  espresse,  in
mancanza  delle   quali  viene  proceduto  d'ufficio,  una  volta
esaurite le preferenze stesse.

Sono esclusi  dall'assegnazione i  candidati dichiarati vincitori
che abbiano comunicato di rinunciare alla nomina.

I posti  di personale  medico per i quali, ai sensi dell'art. 47,
comma sesto,  della Legge  23/12/1978, n.  833, sia prescritto il
rapporto di  lavoro a  tempo pieno  sono conferiti  in base  alle
scelte espresse  dai vincitori secondo l'ordine di graduatoria. A
tale scopo,  la notifica  di cui  al primo  comma deve indicare i
posti per  i quali  è prescritto  il rapporto  di lavoro a tempo
pieno.

ARTICOLO 17
(Utilizzazione della graduatoria)

Entro un  anno dall'approvazione  della  graduatoria,  le  Unità
Sanitarie Locali  possono chiedere  al  Presidente  della  Giunta
regionale l'assegnazione  dei candidati  idonei per  la copertura
dei posti  resisi vacanti per rinuncia o decadenza dei vincitori.
Entro  gli   stessi  termini   può  essere   altresì  richiesta
l'assegnazione dei  candidati idonei  per la  copertura di  posti
resisi vacanti  successivamente al  termine di  cui al precedente
art. 15,  primo comma,  lett. c) e d), esclusi quelli individuati
ai sensi  del penultimo  comma del  precedente art. 2 e quelli di
nuova istituzione.

La Giunta  regionale, con  scadenze almeno  semestrali, assegna i
candidati idonei,  secondo l'ordine  della graduatoria  e in base
alle preferenze  espresse, alle  Unità  Sanitarie  Locali  nelle
quali  risultino   posti  da  ricoprire,  fermo  restando  quanto
previsto al successivo art. 26.

ARTICOLO 18
(Copertura di  posti riservati  ai sensi della Legge 2/4/1968, n.
482)

Per le  categorie di  personale per le quali la legge 2/4/1968 n.
482, prevede  la chiamata  diretta, l'assunzione  è disposta dal
Comitato di  gestione dell'Unità  Sanitaria  Locale  interessata
secondo le  procedure previste  dalla legge.  Dell'assunzione  è
data comunicazione  alla Giunta regionale ai fini dell'iscrizione
nei ruoli nominativi regionali.

Per le  categorie di  personale per le quali la legge 2/4/1968 n.
482 prevede  l'idoneità conseguita  nella procedura  concorsuale
quale requisito per ottenere l'assunzione in base a precedenza su
tutti i  candidati idonei,  si procederà  come previsto ai commi
che seguono.

Nella richiesta  alla Regione  di indizione  ed espletamento  dei
pubblici concorsi  come previsto  al precedente art. 2, le Unità
Sanitarie Locali  indicano il  numero dei posti da riservare agli
aventi diritto ai sensi della legge 2/4/1968, n. 482.

Dopo l'approvazione  della graduatoria  finale i candidati idonei
aventi  titolo  alla  riserva  saranno  dichiarati  vincitori  ed
assegnati, sulla  base delle preferenze espresse secondo l'ordine
della graduatoria,  nei posti  riservati  che  risultano  vacanti
nelle diverse Unità Sanitarie Locali.

ARTICOLO 19
(Riserva di  posti in favore di personale già in servizio presso
strutture private convenzionate)

Il personale  già in servizio a rapporto di impiego continuativo
presso strutture  private convenzionate  ai  sensi  dell'art.  44
della legge  23 dicembre  1978 n. 833 con Unità Sanitarie Locali
della Regione,  che cessino  il rapporto convenzionale, ha titolo
alla riserva  di posto  prevista dall'art. 15 del DPR 20 dicembre
1979, n. 761.

La domanda  di ammissione  al concorso o alla selezione di cui al
successivo articolo 29 deve essere corredata:

a) da una dichiarazione del legale rappresentante della struttura
   privata convenzionata da cui risulti il servizio a rapporto di
   impiego continuativo  per almeno un anno nonchè l'intervenuto
   licenziamento, entro  il biennio precedente la data del bando,
   per i motivi di cui al primo comma;
b) da  una attestazione rilasciata dal Presidente del Comitato di
   gestione dell'Unità  sanitaria locale  convenzionata  con  la
   struttura  privata  comprovante  la  cessazione  del  rapporto
   convenzionale.

La percentuale  dei posti  riservati è  stabilita  nei  relativi
bandi, nei  limiti indicati  al  primo  comma  dell'art.  15  del
Decreto del Presidente della Repubblica 20 dicembre 1979, n. 761,
dall'organo competente a indire il concorso o la selezione.

Le norme  previste dal  presente articolo  si applicano  anche al
personale di  cui all'ultimo comma del citato articolo 15 del DPR
20/12/1979, n. 761.

ARTICOLO 20
(Inquadramento del  personale medico e veterinario al termine del
triennio di formazione)

Ai fini dell'inquadramento nei posti vacanti di assistente medico
e  di  veterinario  collaboratore  al  termine  del  triennio  di
formazione, il  Comitato di gestione dell'Unità Sanitaria Locale
nomina, per  ciascuna area  funzionale,  un'apposita  commissione
così composta:

Presidente:
- il  Presidente del  Comitato di  gestione o  un componente  suo
  delegato;

Componenti:
- il coordinatore sanitario;
- tre  dipendenti appartenenti  a  posizione  funzionale  apicale
  nell'area funzionale interessata;

Segretario:
- un funzionario amministrativo.

Se gli  appartenenti alla  posizione funzionale  apicale sono  in
numero  inferiore   a  3,   il  Comitato   di  gestione   procede
all'integrazione con personale di posizione funzionale intermedia
della stessa  area funzionale  o con  personale di  altra  Unità
Sanitaria Locale.

La Commissione formula la proposta al Comitato di gestione per il
definitivo  inquadramento  nei  posti  di  organico  vacanti  nei
diversi reparti  di specialità,  servizi e settori, nei quali è
articolata  l'area   funzionale,  in   base  alle  domande  degli
interessati, tenendo  conto  di  quanto  disposto  dall'art.  17,
quarto comma, del DPR 20/12/1979, n. 761.

Qualora  le   opzioni  per  specifici  posti  in  organico  siano
superiori alle  disponibilità,  l'assegnazione  dovrà  avvenire
sulla base  di obiettivi  criteri di preferenza che tengano conto
anche dei titoli professionali e scientifici posseduti.

ARTICOLO 21
(Concorsi  a   posti  di  personale  laureato  appartenenti  alle
posizioni funzionali apicali)

Nei  concorsi  a  posti  di  personale  laureato  appartenente  a
posizione  funzionale  apicale,  l'apposita  commissione  di  cui
all'art.  41  quarto  comma  del  Decreto  del  Presidente  della
Repubblica 20 dicembre 1979, n. 761 formula la graduatoria unica,
comprendente i  vincitori  del  concorso  e  gli  interessati  al
trasferimento per  la copertura  dei posti  messi a  concorso, di
quelli resisi  vacanti successivamente all'indizione del concorso
nei casi previsti dal precedente art. 15, lett. c) nonchè quelli
che si rendano disponibili a seguito dei trasferimenti.

In caso  di conferimento  di posti a personale che ne abbia fatto
richiesta ai  sensi dell'art.  37, comma  primo, del  Decreto del
Presidente  della   Repubblica  31  luglio  1980  n.  617,  dalla
graduatoria  unica   vengono  esclusi   gli  ultimi   concorrenti
dichiarati vincitori del pubblico concorso per i quali si applica
la norma del comma successivo.

I posti  non coperti  mediante la  graduatoria unica  di  cui  al
precedente primo  comma sono  assegnati agli  idonei del pubblico
concorso, secondo  l'ordine della relativa graduatoria ed in base
alle preferenze espresse.

TITOLO II
TRASFERIMENTI

ARTICOLO 22
(Pubblicazione dei posti disponibili)

Ai fini  dei trasferimenti  di cui  all'art. 40  del Decreto  del
Presidente della  Repubblica 20 dicembre 1979 n. 761, la Regione,
all'atto dell'indizione  dei  pubblici  concorsi,  notifica  alle
Unità  Sanitarie  Locali  i  posti  messi  a  concorso  mediante
pubblicazione di  apposito bando  sul Bollettino  Ufficiale della
Regione.

Nella notifica devono essere indicati i posti di personale medico
per i  quali è prescritto il rapporto di lavoro a tempo pieno ai
sensi dell'art. 47, comma sesto, della legge 23 dicembre 1978, n.
833.

Le  Unità   Sanitarie  Locali  sono  tenute  a  provvedere  alla
diffusione dei  bandi di trasferimento con le stesse modalità di
cui al precedente art. 5, primo comma.

ARTICOLO 23
(Trasferimenti - Posti disponibili - Termini per la comunicazione
alla Giunta regionale)

Si considerano  disponibili ai  fini del bando di trasferimento i
posti individuati ai sensi del precedente art. 22 detratti quelli
riservati ai cittadini rientranti fra le categorie protette.

Ai fini  delle  procedure  di  trasferimento  l'Unità  Sanitaria
Locale comunica,  entro il  28 febbraio  ed il  31  agosto,  alla
Giunta regionale,  l'elenco dei posti disponibili rispettivamente
per i concorsi da bandirsi entro il 15 aprile ed il 15 ottobre.

La Giunta  regionale provvede  con le norme e le procedure di cui
agli artt. 24, 25 e 26 della presente legge. La deliberazione con
la quale  sono disposti  i trasferimenti è trasmessa alle Unità
Sanitarie Locali interessate per gli adempimenti di competenza.

ARTICOLO 24
(Domande di trasferimento)

Le domande  di trasferimento  ad altra  Unità  Sanitaria  Locale
della  Regione,   redatte  in   carta  semplice   devono   essere
indirizzate al  Presidente della  Giunta regionale ed inviate per
conoscenza al  Presidente del  Comitato di  Gestione  dell'Unità
Sanitaria Locale di appartenenza.

La firma  in calce  alla domanda deve essere autenticata nei modi
di legge.

Il termine  per la  presentazione delle  domande di trasferimento
scade  alle   ore  12   del  trentesimo   giorno  dalla  data  di
pubblicazione dell'apposito  bando sul Bollettino Ufficiale della
Regione ai sensi del precedente art. 22. Qualora detto giorno sia
festivo, il  termine è  prorogato alla  stessa  ora  del  giorno
successivo non festivo.

Per le  modalità di presentazione e registrazione delle domande,
si applicano le norme di cui ai precedenti artt. 6 e 7.

Il personale  laureato  appartenente  alle  posizioni  funzionali
intermedie deve  allegare alla  domanda tutta  la  documentazione
relativa ai  titoli che ritenga opportuno presentare agli effetti
della formazione della graduatoria.

Nella  domanda   devono  essere  indicate,  secondo  l'ordine  di
preferenza, le  Unità Sanitarie  Locali richieste, ivi comprese,
ai fini  di cui  al secondo  comma del precedente art. 16, quelle
non previste dal bando di trasferimento.

Il personale  medico deve indicare se è disponibile ad accettare
posti per  i quali  sia prescritto  il rapporto di lavoro a tempo
pieno. La  mancanza di  tale indicazione  comporta la rinuncia al
trasferimento nei predetti posti.

Può presentare  domanda di  trasferimento il  personale iscritto
nei ruoli  nominativi regionali  che abbia superato il periodo di
prova  e   che  abbia   ottenuto  un  trasferimento  nel  biennio
precedente la  data di  scadenza del termine per la presentazione
della domanda.

Il personale appartenente alle posizioni funzionali di assistente
medico e  di veterinario collaboratore può presentare domanda di
trasferimento per posti ricompresi nell'area di appartenenza solo
decorso il  triennio di formazione. A tale scopo i relativi bandi
devono recare  l'indicazione delle  discipline  cui  i  posti  si
riferiscono.

Ai fini  di cui al precedente comma la pubblicazione dei posti di
assistente medico  o di veterinario collaboratore disponibili per
il trasferimento  deve recare  l'indicazione delle discipline cui
si riferiscono i posti stessi.

Ai sensi  dell'art. 37,  comma primo,  del Decreto del Presidente
della Repubblica  31 luglio  1980 n. 617, può presentare domanda
di trasferimento  anche  il  personale  di  ruolo  dipendente  da
istituti  di   ricoveri  e   cura  a  carattere  scientifico  con
personalità  giuridica  di  diritto  pubblico  aventi  sede  nel
territorio della Regione.

ARTICOLO 25
(Graduatoria dei trasferimenti)

Prima dell'inizio  delle prove  di esame  dei  singoli  concorsi,
devono essere  predisposte le graduatorie del personale che abbia
presentato domanda  di trasferimento  ai sensi  dell'art. 40  del
Decreto del Presidente della Repubblica 20 dicembre 1979, n. 761.

Per il  personale laureato  appartenente a  posizioni  funzionali
intermedie,  alla   formazione  delle   graduatorie  provvede  la
commissione costituita  per il corrispondente concorso in base ai
titoli posseduti  dagli aspiranti  da valutarsi in conformità ai
criteri stabiliti  per i  rispettivi concorsi  di assunzione.  Il
relativo  verbale   è  trasmesso   alla  Giunta   regionale  per
l'approvazione.

Per il  restante personale,  alla  formazione  delle  graduatorie
provvede la Giunta regionale secondo l'ordine di anzianità degli
aspiranti nelle posizioni funzionali di appartenenza. A tal fine,
gli aspiranti  al trasferimento  dovranno  produrre  la  relativa
documentazione.

In caso di parità di titoli, si applicano le norme vigenti per i
concorsi pubblici.

Le graduatorie  di cui  ai precedenti  commi sono  approvate  con
deliberazione della Giunta regionale.

Con lo  stesso  provvedimento  la  Giunta  regionale  dispone  il
trasferimento che  opera con  effetto dalla data di immissione in
servizio del candidato nominato dal corrispondente posto.

I provvedimenti  di cui  al presente articolo sono pubblicati sul
Bollettino Ufficiale della Regione.

ARTICOLO 26
(Copertura dei posti disponibili a seguito dei trasferimenti)

I  posti  resisi  disponibili  a  seguito  dell'assegnazione  per
trasferimento del  titolare ad altra Unità Sanitaria Locale sono
conferiti  ai  vincitori  dei  relativi  concorsi  ai  sensi  del
precedente art. 16.

TITOLO III
ASSUNZIONE PER  CHIAMATA  DIRETTA  DI  PARTICOLARI  CATEGORIE  DI
PERSONALE

ARTICOLO 27
(Delega alle Unità Sanitarie Locali)

Ai sensi del secondo comma dell'art. 9 del Decreto del Presidente
della Repubblica 20 dicembre 1979 n. 761, è delegata alle Unità
Sanitarie Locali  la selezione  per  l'assunzione  del  personale
appartenente ai  profili professionali  di cui  all'art. 159  del
Decreto Ministeriale.

I relativi atti sono adottati dal Comitato di Gestione.

ARTICOLO 28
(Individuazione di posti da ricoprire)

Le  Unità   Sanitarie   Locali   individuano   annualmente   con
deliberazione del  Comitato di  Gestione,  i  posti  di  organico
vacanti e  disponibili alla  data del  31  luglio  che  intendono
ricoprire ai sensi del precedente articolo.

Ai fini della determinazione dei posti si considerano disponibili
anche quelli  che si rendano vacanti per i motivi di cui al terzo
e quarto  comma dell'art.  12 del  Decreto del  Presidente  della
Repubblica 20  dicembre 1979  n. 761,  successivamente alla  data
stessa e  fino alla  scadenza del  semestre successivo al termine
stabilito dall'art.  23 della presente legge per la presentazione
alla  Giunta  regionale  dell'elenco  dei  posti  disponibili  da
mettere a trasferimento.

ARTICOLO 29
(Indizione delle selezioni)

Il Comitato  di Gestione  delle Unità  Sanitarie  Locali,  entro
trenta giorni  dalla pubblicazione sul Bollettino Ufficiale della
Regione del  provvedimento della  Giunta regionale, che dispone i
trasferimenti, indice  la selezione per la copertura dei posti di
cui al  precedente articolo  individuati e  non coperti  mediante
trasferimento nonchè  di quelli  resisi  vacanti  a  seguito  di
trasferimento dei quali ritenga necessario la copertura.

Il bando  di selezione  è pubblicato  sul  Bollettino  Ufficiale
della Regione.

Il Comitato  di Gestione  dell'Unità Sanitaria  Locale  provvede
altresì a dare idonea pubblicità al bando ed a notificarlo agli
enti cui compete per legge la collocazione speciale.

ARTICOLO 30
(Commissione esaminatrice)

La Commissione  esaminatrice per  le selezioni  di al  precedente
articolo,  è  nominata  dal  Comitato  di  Gestione  dell'Unità
Sanitaria Locale ed è così composta: Presidente:

- il  Presidente del  Comitato di  Gestione dell'Unità Sanitaria
  Locale o un componente suo delegato;
Componenti:

- un  impiegato o  rappresentante  della  Regione  designato  dal
  Presidente della Giunta regionale;
- due  dipendenti di  ruolo del profilo professionale e qualifica
  cui si  riferisce il  concorso, di  cui uno  sorteggiato tra  i
  dipendenti dell'Unità  Sanitaria Locale ed uno designato dalle
  organizzazioni sindacali provinciali;
- un dipendente dell'Unità Sanitaria Locale del relativo profilo
  professionale;
Segretario:

- un funzionario amministrativo dell'Unità Sanitaria Locale.

ARTICOLO 31
(Indizione  ed  espletamento  delle  selezioni  per  più  Unità
Sanitarie Locali)

Le Unità  Sanitarie Locali  possono concordare  di procedere  in
forma unificata  all'indizione e all'espletamento delle selezioni
di cui al presente titolo con decisione delle assemblee.

L'Unità Sanitaria  Locale che  provvede  all'espletamento  della
relativa procedura  approva la  graduatoria per  ciascuna  Unità
Sanitaria Locale  interessata sulla  base preferenze espresse dai
concorrenti.

ARTICOLO 32
(Norma di rinvio)

Alle assunzioni  per chiamata  diretta  si  applicano  semprechè
compatibili,  le   norme  in  materia  di  procedure  concorsuali
previste   dalla   presente   legge,   salvo   quanto   stabilito
dall'accordo nazionale  unico di  Lavoro di  cui all'articolo  47
della Legge 23 dicembre 1978, n. 833.

TITOLO IV
INCARICHI E SUPPLENZE

ARTICOLO 33
(Incarichi)

Nelle more  dell'espletamento  dei  concorsi  di  assunzione,  le
Unità Sanitarie  Locali conferiscono incarichi temporanei per la
copertura di posti vacanti che non sia stato possibile ricoprire,
entro tre  mesi dalla  vacanza, mediante  trasferimento interno o
comando, secondo le modalità fissate dai successivi articoli.

L'incarico, salvo  revoca o  rinuncia, cessa con la copertura del
posto  a  seguito  della  conclusione  delle  relative  procedure
concorsuali ovvero  nel caso in cui l'Unità Sanitaria Locale non
individui il  posto stesso  tra quelli  da ricoprire  secondo  le
procedure previste dalla presente legge.

ARTICOLO 34
(Supplenze interne alle singole UUSSLL)

Per sopperire  a indilazionabili  esigenze di  servizio le Unità
Sanitarie Locali  possono conferire  incarichi  di  supplenza  in
posti disponibili  per assenza o impedimento del titolare qualora
non  sia   stato  possibile  provvedere,  entro  tre  mesi  dalla
disponibilità,  mediante   trasferimento  temporaneo  interno  o
comando ai  sensi dell'art. 13, ultimo comma, del DPR 20 dicembre
1979 n. 761 tenuto conto delle norme di cui agli articoli 39 e 44
dello stesso Decreto.

In conformità  ai  principi  generali  in  materia  di  pubblico
impiego i posti disponibili di cui al primo comma sono quelli per
i quali  sia stato  adottato da  parte del  Comitato di  Gestione
dell'USL apposito  provvedimento, esecutivo  ai sensi  di  legge,
deliberante la concessione di un periodo di congedo straordinario
oppure di  aspettativa  o  comunque  di  un  periodo  di  assenza
normativamente  riconosciuta,   al   titolare   della   posizione
funzionale.

I posti  temporaneamente vacanti,  devono essere riconducibili ad
atti formalmente  adottati e,  come tali,  si intendono altresì,
quelli venutisi  a creare a seguito dell'applicazione delle norme
di cui al Titolo IV della presente legge.

La supplenza,  salvo revoca  o rinuncia,  cessa con il venir meno
del presupposto che l'ha determinata.

La supplenza ha lo scopo di risolvere l'inattività dei servizi e
non è  ammessa in  presenza di  una dotazione  organica idonea e
sufficiente.

ARTICOLO 35
(Conferimenti incarichi  e supplenze  mediante  utilizzazione  di
graduatoria preesistente)

L'incarico o la supplenza sono conferiti dal Comitato di gestione
dell'Unità   Sanitaria   Locale   presso   cui   il   posto   è
rispettivamente vacante  o disponibile,  mediante l'utilizzazione
dell'ultima graduatoria, secondo l'ordine della stessa anche dopo
un anno dalla sua approvazione.

L'individuazione  del   candidato  dichiarato   idoneo  al  quale
conferire l'incarico  o la  supplenza, è effettuata dal Comitato
di gestione sulla base della graduatoria.

Non è  conferibile l'incarico  o la  supplenza a  candidati  con
servizio in atto di incarico o di supplenza.

Fino alla  conclusione  dei  primi  concorsi  espletati  a  norma
dell'art. 12  del DPR  20/12/1979 n. 761, i Comitati di gestione,
ai fini  indicati nel precedente comma, utilizzano le graduatorie
concorsuali approvate  ai sensi  dell'art. 71  del DPR  761/79  e
successive  modificazioni  per  le  Unità  Sanitarie  Locali  di
riferimento.

ARTICOLO 36
(Conferimento incarichi e supplenze mediante avviso pubblico)

In via  transitoria e  fino a quando non sussistano le condizioni
per l'utilizzazione  di graduatorie  concorsuali agli  effetti di
cui al  precedente articolo,  il Comitato  di Gestione  della USL
emana apposito  avviso pubblico  e  conferisce  l'incarico  o  la
supplenza al  candidato che  risulti in  possesso  dei  requisiti
prescritti per la copertura del posto in posizione di ruolo e che
presenti maggiori titoli, da valutarsi secondo gli stessi criteri
vigenti al  momento dell'emanazione  dell'avviso per  i  relativi
concorsi pubblici e selezioni.

L'avviso, con  la indicazione  dei  requisiti  prescritti  e  dei
titoli valutabili, deve avere la massima diffusione.

Ai fini  della presentazione  delle domande è fissato un termine
di scadenza non inferiore a giorni 15.

Le graduatorie  formulate ai  sensi del  primo comma  non possono
essere utilizzate  per il  conferimento di  incarichi o supplenze
trascorso  un  anno  dalla  data  di  esecutività  dell'atto  di
approvazione delle stesse.

L'efficacia delle  graduatorie di  cui al presente articolo cessa
con l'eventuale  approvazione di  graduatoria concorsuale  per la
medesima posizione  funzionale in  conformità di quanto disposto
al precedente articolo 35.

Il conferimento  di una  supplenza non  precostituisce titolo per
l'assegnazione di  nuove supplenze  nè motivo  di esclusione  da
altre graduatorie.

In relazione  all'esercizio delle  mansioni inerenti al profilo e
alla posizione  funzionale  si  intendono  applicabili  le  norme
contenute nell'art. 29 del DPR 20/12/1979, n. 761.

La legge  regionale 22  aprile  1981  n.  40  intitolata:  "Norme
disciplinanti  il   conferimento  di   supplenze  dei  dipendenti
temporaneamente assenti  titolari  di  una  posizione  funzionale
assegnata  nei   servizi  del   l'unità  sanitaria  locale",  è
abrogata.

ARTICOLO 37
(Conservazione del posto)

Nei  confronti   del  personale  iscritto  nei  ruoli  nominativi
regionali cui  venga conferito  incarico o  supplenza  presso  la
stessa o  altra Unità  Sanitaria Locale, il Comitato di Gestione
dispone la  conservazione del posto per la durata dell'incarico o
della supplenza.

TITOLO V
NORME PARTICOLARI DI ATTUAZIONE DEL DPR 20/12/1979, n. 761

ARTICOLO 38
(Competenze della Regione)

Le funzioni  attribuite alla  Regione dagli artt. 43, 56 e 70 del
DPR 20/12/79, n. 761, sono esercitate dalla Giunta regionale.

ARTICOLO 39
(Passaggio ad altra funzione per inidoneità fisica)

Il passaggio  ad altra  funzione per inidoneità fisica, previsto
dall'articolo 16  del Decreto  del Presidente della Repubblica 20
dicembre 1979  n. 761,  è disposto  dalla  Giunta  regionale  su
richiesta del Comitato di gestione dell'Unità Sanitaria Locale o
a domanda del dipendente interessato.

Il Comitato  di Gestione dell'Unità Sanitaria Locale dispone gli
accertamenti sanitari  previsti dall'articolo  16 del Decreto del
Presidente della Repubblica 20 dicembre 1979, n. 761.

Qualora il  dipendente sia  giudicato permanentemente  non idoneo
alle funzioni  proprie e  sia in possesso dei requisiti specifici
richiesti   per    funzione   equivalente    nella   quale    sia
convenientemente utilizzabile, il Comitato di Gestione, acquisito
il  consenso  dell'interessato,  propone  alla  Giunta  regionale
l'adozione del provvedimento.

La Giunta  regionale, verificata  la regolarità  della richiesta
provvede con propria deliberazione.

ARTICOLO 40
(Personale in  soprannumero in  sede di  prima collocazione nelle
piante organiche delle Unità Sanitarie Locali)

In sede di prima collocazione nelle piante organiche delle Unità
Sanitarie   Locali,   il   personale   soprannumerario   di   cui
all'articolo 66,  comma 4  e 5,  del DPR  20/12/1979 n. 761, può
essere trasferito a domanda presso altra USL che presenti carenza
di organico  per i  profili e  le qualifiche corrispondenti e che
faccia richiesta  alla  Giunta  regionale  di  farvi  fronte  con
personale sovrannumerario.

In caso  di non  trasferimento nei  termini e con le modalità di
cui al  precedente  comma,  tale  personale  viene  mantenuto  in
servizio in  posizione di soprannumero, fino all'emanazione della
normativa specifica  prevista  dal  predetto  articolo  66  comma
quarto e quinto del DPR 761/79.

ARTICOLO 41
(Comando per esigenze di servizio)

Il comando  di cui  all'articolo 44  del Decreto  del  Presidente
della Repubblica  20  dicembre  1979  n.  761,  non  può  essere
disposto nei  confronti dei  dipendenti di ruolo in prova nonchè
degli  assistenti  medici  e  dei  veterinari  collaboratori  nel
triennio di formazione.

ARTICOLO 42
(Autorizzazione  al   comando   per   aggiornamento   tecnico   -
scientifico)

I comitati di Gestione delle Unità Sanitarie Locali, su proposta
dell'ufficio  di   direzione,  predispongono   semestralmente   i
programmi delle iniziative di aggiornamento tecnico - scientifico
del personale  appartenente ai  profili professionali per i quali
è richiesto  il possesso del diploma di laurea o di un titolo di
abilitazione professionale.

Al  fine  del  rilascio  dell'autorizzazione  regionale  prevista
dall'articolo 45,  ultimo comma, del decreto del Presidente della
Repubblica 20  dicembre 1979, n. 761 i programmi di aggiornamento
devono essere presentati alla Regione entro il 30 aprile ed il 31
ottobre di ogni anno e devono indicare:

a) gli obiettivi specifici dell'aggiornamento;
b) i servizi interessati;
c) il  numero dei  dipendenti che,  in relazione alle esigenze di
   compiere studi  speciali  o  acquistare  tecniche  particolari
   indispensabili per  il  buon  funzionamento  dei  servizi,  si
   intende  inviare   in  comando  per  aggiornamento  tecnico  -
   scientifico;
d) la  spesa complessiva  prevista e  le  relative  modalità  di
   copertura.

La  Giunta  regionale,  riconosciuta  l'esigenza  di  attuare  il
programma per  il buon  funzionamento dei  servizi,  rilascia  la
prescritta autorizzazione con propria deliberazione, da adottarsi
entro 30 giorni dal ricevimento della richiesta.

I singoli  provvedimenti di  comando sono deliberati dal Comitato
di gestione  dell'unità sanitaria  locale competente  nei limiti
delle previsioni del programma autorizzato.

Per  soppravvenute   inderogabili  esigenze   non  previste   dal
programma i  Comitati di  Gestione delle  UUSSLL possono chiedere
alla Giunta  Regionale,  nel  corso  dell'anno,  il  rilascio  di
ulteriori  autorizzazioni  a  comandi  di  cui  all'ultimo  comma
dell'articolo 45.  La richiesta  deve essere documentata nei modi
previsti dal secondo comma del presente articolo.

La Giunta  regionale si  pronuncia sulla richiesta autorizzazione
con  proprio  provvedimento  da  adottare  entro  30  giorni  dal
ricevimento della richiesta.

ARTICOLO 43
(Riammissione in servizio)

La domanda  di riammissione in servizio ai sensi dell'art. 59 del
Decreto del  Presidente della Repubblica del Comitato di Gestione
dell'Unità  Sanitaria  Locale  di  precedente  appartenenza.  Il
Comitato di  Gestione,  accertata  la  vacanza  del  posto  e  la
sussistenza dei  requisiti e  condizioni previsti  dal richiamato
articolo 59  trasmette gli atti alla Giunta regionale, che adotta
il relativo motivato provvedimento.

L'Unità Sanitaria  Locale comunica alla Giunta regionale la data
di effettiva  immissione in servizio ai fini previsti dalla Legge
regionale 26 novembre 1979, n. 59.

ARTICOLO 44
(Individuazione delle qualifiche)

Allo scopo  di assicurare  la corrispondenza tra l'organizzazione
di servizi  delle Unità  Sanitarie Locali e le funzioni relative
alle qualifiche  del personale,  anche ai  fini dei  concorsi  di
assunzione, il  Consiglio regionale,  su proposta  della  Giunta,
emana indirizzi e direttive per l'articolazione in qualifiche dei
profili professionali  e posizioni funzionali di cui alla tabella
allegata n.  1 del  Decreto del  Presidente della  Repubblica  20
dicembre 1979  n. 761, nei casi non previsti dal Decreto stesso e
dalle relative norme di attuazione.

I bandi  di concorso per l'assunzione nelle qualifiche come sopra
individuate stabiliscono,  nel rispetto  delle norme previste dal
Decreto ministeriale,  le materie sulle quali verteranno le prove
d'esame.

TITOLO VI
NORME TRANSITORIE E FINALI

ARTICOLO 45
(Adeguamento delle piante organiche provvisorie)

Ai fini  dell'applicazione delle  norme di  cui all'articolo  17,
ultimo comma,  del Decreto  del Presidente  della  Repubblica  20
dicembre 1979,  n.  761,  la  legge  di  approvazione  del  piano
sanitario regionale  detta norme  sul riequilibrio  delle  piante
organiche da  determinarsi ai  sensi  dell'art.  6  dello  stesso
decreto.

ARTICOLO 46
(Concorsi di  cui all'articolo  68 del  DPR 20  dicembre 1979, n.
761)

In applicazione  delle norme  di  cui  all'articolo  68  del  DPR
20/12/1979, n.  761 sono  indetti ed  espletati concorsi unici su
base regionale,  per ciascuna  disciplina, per  la copertura  dei
posti di  organico vacanti di aiuto corresponsabile ospedaliero e
vice direttore  sanitario di cui sia stata richiesta la copertura
a norma dell'articolo 2 della presente legge.

In deroga  alle norme  di cui  agli articoli  22 e seguenti della
presente legge  non si procede a trasferimenti per i posti di cui
al precedente  comma prima  dell'indizione dei concorsi di cui al
presente articolo.

ARTICOLO 47
(Accesso alla  posizione  funzionale  di  dirigente  dei  servizi
veterinari)

Nella prima  applicazione del  decreto ministeriale,  i posti  di
posizione funzionale  apicale previsti nelle piante organiche dei
servizi  veterinari   che  non   risultino  già   assegnati   in
applicazione degli  articoli 40  e 50  della presente legge, sono
conferiti dalla  Giunta regionale,  in ciascuna  unità sanitaria
locale, previo  concorso per soli titoli, da valutarsi in base ai
criteri di  cui all'articolo  52 del DM ai veterinari titolari di
condotta veterinaria che abbiano un'anzianità di servizio, nella
qualifica di veterinario condotto, di almeno 10 anni alla data di
entrata in vigore del DPR 20/12/1979, n. 761.

I posti sono riservati ai titolari delle condotte veterinarie dei
comuni che  fanno parte  dell'USL Se  un  comune  comprende  più
UUSSLL i  posti non  conferiti sono  attribuiti,  con  successivo
concorso, ai  veterinari titolari  di  condotta  veterinaria  del
comune stesso.

Nei concorsi  di cui  al presente  articolo  al  valutazione  dei
titoli  è   effettuata   da   una   commissione   nominata   con
deliberazione  della  Giunta  regionale  ed  è  composta  da  un
funzionario regionale,  in qualità  di presidente,  da  uno  dei
presidenti dei  Comitati di gestione delle UUSSLL interessate, da
due membri  designati dalle Organizzazioni sindacali di categoria
maggiormente  rappresentative   a  livello   regionale  e  da  un
rappresentante  dell'ordine   dei  veterinari   designato   dalla
Federazione nazionale degli Ordini dei Medici veterinari.

Funge da segretario un funzionario amministrativo della Regione.

ARTICOLO 48
(Trasferimenti riservati  a favore  del personale di cui al primo
comma dell'articolo 72 del DPR 20/12/1979, n. 761)

Limitatamente alle procedure concorsuali indette entro il 1 marzo
1985,  il  10%  disposti  conferibili  ai  sensi  del  precedente
articolo  15   (eccettuati  quelli   riservati  per  effetto  dei
precedenti articoli  46 e  47) è  riservato al trasferimento del
personale già  dipendente da  amministrazione o  enti pubblici a
carattere nazionale,  iscritto nei  ruoli nominativi regionali di
altre regioni.

Il personale interessato al trasferimento deve presentare domanda
al Presidente  della Giunta  regionale, con  le modalità  e  nei
termini di cui al precedente articolo.

I candidati  al trasferimento  vengono prescelti secondo l'ordine
di   apposita   graduatoria   preliminare   determinata   secondo
l'anzianità di servizio fino a concorrenza della aliquota di cui
al primo comma.

I candidati  prescelti ai  sensi del  precedente comma concorrono
nella selezione per il trasferimento previsto dagli articoli 22 e
successivi e  sono inseriti  nella graduatoria  da  formulare  ai
sensi degli  articoli 40  e 41  del DPR  20/12/1979  n.  761,  in
posizione utile  a conseguire  il trasferimento. All'assegnazione
dei candidati  ad una  delle  sedi  vacanti  provvede  la  Giunta
regionale secondo  l'ordine della  graduatoria finale  e in  base
alle  preferenze   da  essi   espresse  in  relazione  alle  sedi
disponibili. A  tale fine  il  personale  di  cui  al  precedente
secondo comma  deve indicare  le  sedi  prescelte  in  ordine  di
gradimento. Le sedi non indicate si considerano non accettabili.

In relazione all'attivazione dei trasferimenti di cui al presente
articolo, i  bandi di  concorso stabiliscono  che il  numero  dei
posti vacanti può variare in aumento o in diminuzione nel limite
massimo del 10% di ciascuna posizione funzionale.

ARTICOLO 49
(Commissione per  la valutazione  dei titoli  nei concorsi di cui
all'articolo 69 del DPR 20/12/1979, n. 761)

Nella Commissione  per la  valutazione dei  titoli  nei  concorsi
riservati previsti  dall'articolo 69  del DPR 20/12/1979, n. 761,
per l'accesso  ai  posti  di  posizione  funzionale  apicale  nei
servizi di  assistenza sanitaria  di base,  la  designazione  del
membro in  rappresentanza dell'ordine professionale è effettuata
dalla Federazione Nazionale degli Ordini competenti.

ARTICOLO 50
(Procedure per  il primo inquadramento del personale nelle piante
organiche delle Unità Sanitarie Locali di cui all'art. 6 del DPR
20/12/1979, n. 761)

Nei casi  previsti dal  comma 3  dell'articolo 66 del Decreto del
Presidente della  Repubblica 20  dicembre 1979,  n. 761,  i posti
vacanti nelle piante organiche delle Unità Sanitarie Locali sono
assegnati mediante  concorso per titoli da valutare con i criteri
fissati   nel   decreto   ministeriale   e   sulla   base   della
documentazione     contenuta      nel     fascicolo     personale
dell'interessato.

Il Comitato  di Gestione  emana un apposito avviso da notificarsi
agli aventi  diritto i  quali,  nel  termine  stabilito,  possono
aggiungere    alla     documentazione    già     in     possesso
dell'amministrazione gli  ulteriori titoli che ritengano utili ai
fini della formazione della graduatoria.

La graduatoria  è formulata  da  una  commissione  nominata  dal
Comitato di gestione così composta:

- il  Presidente del  Comitato di  Gestione dell'Unità Sanitaria
  locale o un componente suo delegato;

Componenti:
- un  funzionario amministrativo  iscritto nei  ruoli  nominativi
  regionali  in   posizione  funzionale   apicale   del   profilo
  professionale dei direttori amministrativi;
- due  esperti nelle  materie attinenti  alla posizione e profilo
  professionale cui si riferisce il concorso;
- un  rappresentante delle  organizzazioni sindacali di posizione
  funzionale non inferiore a quella per la quale è stato bandito
  il concorso,  designato in  conformità a  quanto disposto  dal
  decreto ministeriale;

Segretario:
- un funzionario amministrativo dell'Unità Sanitaria Locale.

ARTICOLO 51
(Norma transitoria)

Per il  primo anno  di validità  della presente legge, la Giunta
regionale, sentita  la Commissione  consiliare  competente,  può
deliberare  di   anticipare  l'attivazione   delle  procedure  di
trasferimento e  di concorso  rispetto  alle  ordinarie  scadenze
previste.

La presente  legge è  pubblicata sul  Bollettino Ufficiale della
Regione. E' fatto obbligo a chiunque spetti di osservarla e farla
osservare come legge della Regione Toscana.

Firenze, 16 dicembre 1982.

La presente  legge è  stata approvata dal Consiglio Regionale il
9-11-1982 ed  è stata  vistata dal Commissario di Governo il 13-
12-1982.



ENTI SANITARI
PERSONALE

