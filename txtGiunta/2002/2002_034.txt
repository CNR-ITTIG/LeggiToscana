Testo unico  dei Regolamenti  regionali in  materia  di  gestione
faunistico venatoria  in  attuazione  della  legge  regionale  12
gennaio 1994, n. 3.



CENTRATO = IL PRESIDENTE DELLA GIUNTA REGIONALE
Visto l'Art.121  della Costituzione,  quarto  comma,  così  come
modificato dall'Art.1  della  Legge  Costituzionale  22  novembre
1999, n. 1;

Visto  l'Art.  125  della  Costituzione,  così  come  modificato
dall'Art.9 della Legge Costituzionale 18 ottobre 2001, n. 3;

Vista la  legge regionale 12 gennaio 1994, n. 3 Recepimento della
Legge 11  febbraio 1992,  n. 157  "Norme per  la protezione della
fauna selvatica omeoterma e per il prelievo venatorio";

Vista la deliberazione della Giunta regionale n. 888 del 5 agosto
2002  concernente  "Testo  unico  dei  Regolamenti  regionali  in
materia di  gestione faunistico  venatoria  in  attuazione  della
legge regionale  12 gennaio  1994, n.  3", acquisiti i pareri del
Comitato Tecnico della Programmazione di cui all'art.26, comma 3,
della LR  17 marzo  2000 n.  26, nonché  dei Dipartimenti di cui
all'art. 41, comma 3, della medesima legge regionale n. 26;

EMANA
il seguente Regolamento:

TESTO UNICO  DEI REGOLAMENTI  REGIONALI IN  MATERIA  DI  GESTIONE
FAUNISTICO-VENATORIA  IN  ATTUAZIONE  DELLA  LEGGE  REGIONALE  12
GENNAIO 1994, N. 3

TITOLO I
ABILITAZIONE ALL'ESERCIZIO VENATORIO

ARTICOLO 1
(Commissione esaminatrice)

1. Le  Province nominano,  ai sensi  dell'articolo 29 della legge
regionale 12  gennaio 1994,  n. 3  (Recepimento  della  Legge  11
febbraio 1992,  n. 157  "Norme  per  la  protezione  della  fauna
selvatica omeoterma e per il prelievo venatorio"), la Commissione
per il  rilascio del  certificato di  abilitazione  all'esercizio
venatorio.

2. La  Commissione ha  sede presso il capoluogo della Provincia e
rimane in carica per quattro anni.

3.  I   componenti  la   Commissione,  fatta   eccezione  per  il
Presidente, possono essere riconfermati una sola volta.

4. In  caso di  impossibilità a partecipare alla Commissione, il
membro titolare deve dare tempestiva comunicazione al segretario,
in modo da consentirne la sostituzione.

5. In  caso di  assenza ingiustificata i membri della Commissione
decadono e vengono sostituiti.

6. In  caso di  dimissioni o  di decadenza  di  un  membro  della
Commissione, la  Provincia  provvede  entro  trenta  giorni  alla
nomina di un nuovo commissario.

7. Ai  componenti la  Commissione è  corrisposto un  gettone  di
presenza pari a 55 euro per ogni seduta.

ARTICOLO 2
(Sessioni di esame)

1. Il  Presidente della  Commissione stabilisce  le  sessioni  di
esame, garantendone almeno tre all'anno.

2. Ogni sessione è articolata in una prova scritta collettiva ed
in un  colloquio orale  con prova pratica di riconoscimento delle
specie animali selvatiche e dell'uso delle armi.

3. Per  la  validità  della  prova  scritta  è  sufficiente  la
presenza del Presidente e del segretario della Commissione.

4. Per  la  validità  dei  colloqui  individuali  devono  essere
presenti tutti i componenti della Commissione o i loro supplenti.

Art.3
(Esame di abilitazione)

1.  La   domanda  di  ammissione  all'esame  di  abilitazione  è
indirizzata al Presidente della Provincia competente.

2. Possono  essere ammessi  all'esame i residenti anagrafici e le
persone domiciliate nella provincia.

3. I  candidati non riconosciuti idonei alla prova scritta, o che
non  hanno   superato  la   prova  orale  per  la  seconda  volta
consecutiva, possono  accedere ad  una nuova sessione d'esame non
prima che  siano decorsi  tre mesi. In tal caso il candidato deve
presentare una nuova domanda di ammissione.

4. La  prova scritta  ed il  colloquio individuale  vertono sulle
materie  di  cui  all'articolo  29,  comma  7  della  LR3/1994  e
riguardano  le   nozioni  contenute  nel  testo  approvato  dalla
competente   struttura    della   Giunta    regionale,    fornito
gratuitamente ai  candidati  dalla  Provincia  al  momento  della
presentazione della domanda di ammissione.

5. La  prova scritta verte su venticinque quesiti individuati tra
quelli  approvati   dalla  competente   struttura  della   Giunta
regionale, suddivisi  per  materia  nel  modo  seguente:  sei  di
legislazione venatoria,  cinque di zoologia applicata alla caccia
con particolare  riferimento alla  conservazione e gestione della
fauna selvatica,  quattro di  armi e munizioni da caccia, quattro
di tutela  della natura,  tre di norme di pronto soccorso, tre di
caccia al cinghiale.

6. Il  numero massimo  di errori  consentiti per l'ammissione del
candidato alla prova orale è tre.

7. La  prova orale,  da tenersi  in forma  pubblica, comporta  la
valutazione complessiva dell'idoneità del candidato da parte del
Presidente  e  della  Commissione,  valutata  nell'insieme  delle
materie con  particolare  riferimento  agli  aspetti  faunistico-
venatori e alla sicurezza.

8. L'esame  può essere  sostenuto solo  dopo il  compimento  del
diciottesimo anno di età.

9. L'esame  abilita anche  alla caccia al cinghiale in battuta ai
sensi dell'articolo 88, comma 1, lettera b).

ARTICOLO 4
(Onere finanziario)

1.  L'onere   finanziario   relativo   al   funzionamento   delle
Commissioni  e   le  spese  amministrative  e  per  il  materiale
didattico sono  sostenuti dalle  Province mediante i fondi di cui
all'articolo 50, comma 1, lettera c) della LR 3/1994.

TITOLO II
GESTIONE E ACCESSO AGLI AMBITI TERRITORIALI DI CACCIA (ATC)

CAPO I
GESTIONE DEGLI AMBITI TERRITORIALI DI CACCIA (ATC)

ARTICOLO 5
(Definizione dell'Ambito territoriale di caccia - ATC)

1. In  ogni comprensorio  di cui all'articolo 8, comma 3 della LR
3/1994, l'Ambito  territoriale di  caccia  (ATC)  rappresenta  la
porzione di  territorio agro-silvo-pastorale  che  residua  dalla
presenza sullo  stesso degli  istituti e  delle strutture  di cui
all'articolo 8,  comma 3  della LR  3/1994, e  non è soggetta ad
altra destinazione.

2. Uno  stesso ATC  può appartenere  a comprensori  contigui  di
Province diverse.  In  tal  caso  il  piano  faunistico-venatorio
regionale, nell'individuazione  dell'ATC, assegna  alla Provincia
maggiormente interessata  territorialmente  la  competenza  della
gestione.

ARTICOLO 6
(Comitato di gestione dell'ATC)

1. L'organo di gestione dell'ATC è il Comitato di gestione.

2. Il  Comitato di  gestione approva,  sulla base  di un  modello
predisposto dalla  competente struttura  della Giunta  regionale,
uno statuto contenente norme sul proprio funzionamento.

3.  Lo   statuto  è  approvato  con  il  voto  favorevole  della
maggioranza dei componenti il Comitato.

4. Una  copia dello  statuto è  trasmessa  alla  Provincia,  che
provvede a  verificare la  conformità al modello di cui al comma
2.

5. Le  disposizioni di  cui all'articolo  8, commi  2, 5  e  6  e
all'articolo 12 si applicano fino all'approvazione dello statuto.

ARTICOLO 7
(Composizione del Comitato di gestione dell'ATC)

1. Il  Comitato di gestione dell'ATC è composto da dieci membri,
di cui:

a) tre    appartenenti    a  s  trutture    delle  Organizzazioni
   professionali agricole  maggiormente rappresentative a livello
   nazionale, ove  presenti in  forma organizzata  sul territorio
   del comprensorio;
b) tre  appartenenti alle  Associazioni venatorie  riconosciute a
   livello nazionale,  ove  presenti  in  forma  organizzata  sul
   territorio del comprensorio;
c) due  appartenenti alle  Associazioni di  protezione ambientale
   presenti nel  Consiglio nazionale per l'ambiente, ove presenti
   in forma organizzata sul territorio del comprensorio;
d) due  nominati  dalla  Provincia,  con  il  criterio  del  voto
   limitato.

2. I  membri del  Comitato di cui al comma 1, lettere a), b) e c)
sono scelti  tra la  generalità dei  proprietari o conduttori di
fondi inclusi  nell'ATC,  tra  i  cacciatori  iscritti,  tra  gli
ambientalisti residenti  nel comprensorio  e individuati  tra gli
appartenenti alle rispettive organizzazioni ed associazioni.

3.  La  Provincia,  sulla  base  dei  nominativi  indicati  dagli
organismi di  cui al  comma 1, procede alla nomina dei membri del
Comitato. In  caso di  mancato  accordo  sulle  designazioni,  la
Provincia, entro  novanta giorni dalla richiesta, nomina i membri
secondo la  rappresentatività espressa  dalle  organizzazioni  e
associazioni.

4. Il  Comitato resta  in carica  per tutta  la durata  del piano
faunistico-venatorio regionale  e viene  rinnovato entro sessanta
giorni dall'adozione del nuovo piano.

5. I  membri del  Comitato possono  essere riconfermati  una sola
volta.

6.  I   lavori  del  Comitato  possono  essere  svolti  anche  in
commissioni composte da alcuni membri del Comitato.

7. Alle  riunioni del Comitato o delle commissioni possono essere
invitati soggetti esterni.

8. Ai  membri del Comitato è corrisposto un gettone di presenza,
il cui  importo è fissato dalla Provincia, per la partecipazione
alle riunioni del Comitato o delle commissioni.

9. Il  Comitato può  decidere la corresponsione al Presidente di
un compenso mensile non superiore a 400 euro. Il compenso mensile
non è cumulabile con il gettone di presenza.

10. In  caso di  riunioni del  Comitato o  delle commissioni e in
caso di  missioni  effettuate  dai  componenti  del  Comitato  è
corrisposto il rimborso delle spese di viaggio.

11. Ai  soggetti esterni  che  partecipano  al  Comitato  o  alle
commissioni sono riconosciute solo le spese di viaggio.

ARTICOLO 8
(Funzionamento del Comitato di gestione dell'ATC)

1. Il  Comitato di  gestione dell'ATC  nomina al  suo interno  un
Presidente, un Vice-presidente ed un segretario.

2. Il  Presidente convoca  e presiede  il Comitato, provvede alla
redazione dell'ordine del giorno delle sedute e al suo invio agli
altri membri, convoca l'assemblea di cui all'articolo 9, comma 1,
lettera l) e cura l'attuazione dei provvedimenti adottati.

3. In  caso di  assenza  o  impedimento  del  Presidente  le  sue
funzioni sono esercitate dal Vice-presidente.

4. In  caso di impossibilità della nomina di tutti i componenti,
il Comitato  s'intende validamente  insediato con  la  nomina  di
almeno sei membri.

5. Le  riunioni del  Comitato sono  valide con  la presenza della
maggioranza dei membri insediati.

6. Le  decisioni del Comitato sono valide quando hanno conseguito
il voto  favorevole della  maggioranza dei presenti e votanti. In
caso di parità prevale il voto del Presidente.

7. Il  Comitato può  stabilire che  il membro che non partecipa,
senza  giustificato   motivo,  a  tre  riunioni  consecutive  sia
dichiarato decaduto. Il membro decaduto è sostituito, sempre che
il numero  dei membri  rimasti in  carica sia  pari o superiore a
sei, con le procedure di cui all'articolo 7.

8. Il  membro dimissionario  o cessato dalle funzioni, sempre che
il numero  dei membri  rimasti in  carica sia  pari o superiore a
sei, è sostituito con le procedure di cui all'articolo 7.

9. Gli  atti predisposti  dal Comitato,  nonché i  verbali delle
riunioni, sono  consultabili, su  motivata richiesta, da chiunque
vi abbia interesse.

10. La  documentazione di  cui al  comma  9,  con  riferimento  a
ciascun anno  di gestione, è inviata dal Comitato alla Provincia
contestualmente  alla   presentazione  del   rendiconto  di   cui
all'articolo 14.

11. In  caso di  impossibilità di funzionamento del Comitato, il
Presidente  ne   dà   comunicazione   alla   Provincia   per   i
provvedimenti conseguenti.

ARTICOLO 9
(Competenze del Comitato di gestione dell'ATC)

1. Il  Comitato di  gestione  dell'ATC  ha,  in  particolare,  le
seguenti competenze:

a) decide,   nel    rispetto  di  quanto  disposto  dal  presente
   regolamento, in  ordine  all'accesso  all'ATC  dei  cacciatori
   richiedenti;
b) predispone  programmi di  intervento, anche  mediante progetti
   finalizzati, per  promuovere e  organizzare  le  attività  di
   ricognizione delle  risorse  ambientali  e  della  consistenza
   faunistica   dell'ATC,    attraverso   adeguati    censimenti,
   documentando  anche   cartograficamente  gli   interventi   di
   miglioramento degli habitats;
c) determina  il quantitativo  di  selvaggina  da  immettere,  il
   numero dei  capi prelevabili, prevedendo eventuali limitazioni
   ed azioni  di razionalizzazione  del  prelievo  venatorio  per
   forme di  caccia specifiche.  Tali forme  di razionalizzazione
   del prelievo  venatorio, aperte  a tutti gli iscritti all'ATC,
   sono realizzate  in territori delimitati riferibili a zone con
   specifiche caratteristiche  ambientali o  faunistiche ed  alle
   aree di cui all'articolo 23 della LR 3/1994;
d) svolge  i compiti  relativi alla gestione faunistico-venatoria
   degli ungulati di cui al titolo VI;
e) predispone il programma di attribuzione di incentivi economici
   ai proprietari  o conduttori  di fondi  rustici ed  eroga  gli
   incentivi stessi  per quanto  attiene  alle  coltivazioni  per
   l'alimentazione della  fauna selvatica,  al ripristino di zone
   umide  e   fossati,  alla   differenziazione  delle   colture,
   all'impianto di  siepi, cespugli e alberature, all'adozione di
   tecniche colturali  e attrezzature atte a salvaguardare nidi e
   riproduttori, nonché  all'attuazione di ogni altro intervento
   rivolto  all'incremento   e  alla   salvaguardia  della  fauna
   selvatica;
f) esprime   parere    obbligatorio    sulle  proposte  di  piano
   faunistico-venatorio provinciale  e può avanzare richieste di
   modificazioni o integrazioni al piano stesso;
g) determina  ed eroga i contributi per il risarcimento dei danni
   arrecati alle  produzioni agricole  dalla  fauna  selvatica  e
   dall'esercizio dell'attività  venatoria, nonché i contributi
   per interventi tesi alla prevenzione dei danni stessi;
h) organizza  forme di collaborazione dei cacciatori iscritti per
   il raggiungimento  delle finalità  programmate; tali forme di
   collaborazione, se  organizzate per progetti definiti, possono
   essere compensative,  secondo quanto  stabilito dal  progetto,
   fino al 70 per cento della quota di iscrizione all'ATC;
i) propone alla Provincia la istituzione e la regolamentazione di
   zone di  rispetto venatorio. In tali zone è sempre consentita
   la  caccia  agli  ungulati  con  il  metodo  della  caccia  di
   selezione o da appostamento;
j) destina,  fino al  raggiungimento delle  densità ottimali  di
   selvaggina riprodotta  allo stato  naturale, almeno  il 30 per
   cento delle  quote di  iscrizione  all'ATC  ad  operazioni  di
   ripopolamento o reintroduzione di galliformi e lagomorfi. Tali
   operazioni devono  essere conformi  alle indicazioni  tecniche
   fornite dalla competente struttura della Giunta regionale;
k) disciplina  l'utilizzazione  degli  appostamenti  fissi  senza
   richiami  vivi   di  cui  all'articolo  71  sulla  base  delle
   richieste di  utilizzazione presentate dai cacciatori iscritti
   all'ATC. Le  spese per  la realizzazione  e gestione di questi
   appostamenti sono suddivise fra gli utilizzatori;
l) riunisce  in assemblea,  almeno una volta all'anno, al termine
   della stagione venatoria, i cacciatori iscritti, i proprietari
   e conduttori  dei fondi  inclusi nell'ATC  e gli ambientalisti
   residenti nel  comprensorio ed  appartenenti ad associazioni o
   comitati riconosciuti  per la valutazione dell'andamento della
   gestione.

ARTICOLO 10
(Modalità  di  svolgimento  delle  competenze  del  Comitato  di
gestione dell'ATC)

1. Per  lo svolgimento  delle funzioni  di cui  all'articolo 9 il
Comitato di gestione dell'ATC può:

a) stipulare  convenzioni con l'Agenzia regionale per lo sviluppo
   e l'innovazione nel settore agricolo-forestale (ARSIA), con la
   Provincia di cui fa parte e con tecnici faunistici in possesso
   di   apposita    qualificazione   rilasciata    da    istituti
   universitari, enti  pubblici e  Istituto nazionale della fauna
   selvatica (INFS),  al fine di acquisire le competenze tecnico-
   scientifiche necessarie allo svolgimento dei propri compiti;
b) dotarsi  di personale amministrativo in numero non superiore a
   due unità in caso di impossibilità di avvalersi di personale
   provinciale.

ARTICOLO 11
(Progetti  finalizzati  al  raggiungimento  degli  obiettivi  del
programma annuale di gestione provinciale)

1. I  progetti finalizzati  al raggiungimento degli obiettivi del
programma  annuale   di  gestione   provinciale   devono   essere
presentati  alla   Provincia  entro  il  30  settembre  dell'anno
antecedente a quello in cui se ne prevede la realizzazione.

2.  L'approvazione   da  parte   della  Provincia   dei  progetti
finalizzati è  condizione per la formale assunzione dell'impegno
di spesa a carico degli esercizi interessati.

3. I  componenti il  Comitato  di  gestione  dell'ATC  rispondono
personalmente di  eventuali  obbligazioni  sorte  per  spese  non
previste nei progetti e per importi eccedenti quelli autorizzati.

ARTICOLO 12
(Procedure per le forniture e i servizi nell'ATC)

1. Per  le forniture  e i servizi di importo inferiore o uguale a
2.500 euro  annui, al netto di IVA, il Presidente del Comitato di
gestione dell'ATC  provvede a  contattare una  o  più  ditte  di
fiducia,  richiedendo   il  preventivo   della  fornitura  o  del
servizio. Il  Presidente  sottopone  all'esame  del  Comitato  il
preventivo o  i preventivi in oggetto ed il Comitato autorizza la
spesa. Nei  casi di  urgenza il Presidente provvede autonomamente
alla   spesa,    informandone   il    Comitato   nella   riunione
immediatamente successiva.

2. Per  le forniture  e i  servizi di  importo superiore  a 2.500
euro, al  netto di  IVA, il  Comitato  delega  il  Presidente  ad
inviare lettera  di invito  ad almeno  tre ditte, preferibilmente
scelte tra  quelle iscritte  nell'albo fornitori della Provincia,
specificando la  natura e  le modalità  della  fornitura  o  del
servizio, l'importo massimo della spesa, il termine per l'inoltro
dell'offerta.  Le  offerte  devono  pervenire  in  busta  chiusa,
indirizzata al  Comitato di  gestione e  recante  all'esterno  il
riferimento all'oggetto dell'offerta. L'apertura delle buste deve
avvenire alla  presenza del  Presidente e di altri due membri del
Comitato, di  cui almeno  uno scelto  tra i  rappresentanti della
Provincia.  L'aggiudicazione   viene  effettuata  in  favore  del
concorrente che ha presentato l'offerta più conveniente, purché
la stessa  sia inferiore al prezzo massimo indicato nella lettera
di invito.  Per l'acquisto  di selvaggina  si deve considerare il
rapporto qualità-prezzo  secondo le  indicazioni tecniche  sulla
qualità. Ove  le offerte  siano tutte  in  aumento  rispetto  al
prezzo massimo  prefissato non  si dà luogo all'aggiudicazione e
gli atti  vengono rimessi  al Comitato  per le determinazioni che
questo riterrà  opportune. Della  fase di  apertura delle buste,
dell'aggiudicazione e  della eventuale  non  aggiudicazione  deve
essere redatto  processo verbale,  sottoscritto  dai  membri  del
Comitato che  presenziano all'apertura  delle buste  e conservato
agli atti del Comitato.

3. Il  Presidente, o altro membro delegato dal Comitato, provvede
a verificare  la regolarità  della fornitura o del servizio. Nel
caso  siano  riscontrate  irregolarità,  difetti  qualitativi  o
differenze quantitative  all'immediata contestazione per iscritto
alla controparte  e alla  liquidazione del corrispettivo solo per
la parte non contestata.

ARTICOLO 13
(Gestione finanziaria dell'ATC)

1. Il  Comitato di  gestione dell'ATC  redige, sulla  base  dello
schema  approvato   dalla  competente   struttura  della   Giunta
regionale, il  bilancio e  il rendiconto  dell'ATC tenendo  conto
delle disposizioni di cui all'articolo 14.

2. L'anno finanziario coincide con l'anno solare.

3.  Le   entrate  dell'ATC   sono  classificate   nelle  seguenti
categorie:

a) quote versate dai cacciatori iscritti all'ATC;
b) finanziamento della Provincia quale contributo per le spese di
   funzionamento,  in   proporzione  al   numero  dei  cacciatori
   iscritti;
c) finanziamento  della Provincia  per  i  progetti  approvati  e
   finalizzati al  raggiungimento degli  obiettivi del  programma
   annuale di gestione provinciale;
d) finanziamento   della    Provincia  quale  contributo  per  il
   risarcimento dei danni arrecati alle produzioni agricole dalla
   fauna selvatica e dall'esercizio venatorio;

e) finanziamento  della Provincia  per i  contributi a favore dei
   proprietari o  conduttori di  fondi inclusi  nell'ATC  per  la
   realizzazione di programmi di gestione faunistico-ambientali.

4. Le  spese per  il funzionamento  dell'ATC sono classificate ed
hanno separata  imputazione a  seconda che riguardino le seguenti
categorie:

a) spese per prestazioni professionali;
b) spese per il funzionamento organizzativo inerenti la sede;
c) spese   di    gestione,  quali  quelle  per  l'acquisizione  e
   l'utilizzazione di strumenti e mezzi tecnici;
d) spese  per i  componenti  il  Comitato,  quali  i  gettoni  di
   presenza, entro  i limiti  prefissati  dalla  Provincia,  e  i
   rimborsi per le spese connesse all'adempimento delle funzioni.

ARTICOLO 14
(Rendicontazione  del   Comitato  di   gestione   dell'ATC   alla
Provincia)

1. Entro  il 31  marzo di  ogni  anno  il  Comitato  di  gestione
dell'ATC trasmette  alla Provincia  il  bilancio  consuntivo,  il
rendiconto delle  spese relative all'esercizio finanziario chiuso
al  31  dicembre  dell'anno  precedente,  nonché  una  relazione
specifica relativa  agli interventi  svolti con  i fondi  di  cui
all'articolo 13, comma 3, lettera a).

2. In  caso di  inadempienza la  Provincia invita  il Comitato  a
presentare la  documentazione entro i successivi quindici giorni.
Decorso  tale   termine  la   Provincia  dispone  la  sospensione
dell'erogazione dei  finanziamenti in  corso, nonché il rimborso
di quelli già erogati, fatte salve le eventuali altre azioni per
la tutela dell'interesse dell'Amministrazione.

3. Al  rendiconto deve  essere allegata  la relazione del sindaco
revisore.

4. Qualora l'erogazione degli stati di avanzamento di un progetto
interessi più  esercizi, le  attività relative  dovranno essere
rendicontate  per   la  parte   di  spesa  relativa  all'anno  di
riferimento.

ARTICOLO 15
(Sindaco revisore dell'ATC)

1. Per  ogni ATC  è nominato dalla Provincia un sindaco revisore
dei conti  scelto fra  gli iscritti  nel  registro  dei  revisori
contabili istituito  presso il Ministero di grazia e giustizia, i
cui compiti  e doveri sono quelli definiti dall'articolo 2403 del
codice civile.

2. Il  sindaco revisore  resta in  carica per  un triennio e può
essere revocato  in caso  di assenza  a più  di  due  sedute  di
verifica consecutive.

3. Il  trattamento economico  annuo lordo massimo attribuibile al
revisore dei conti a carico dell'ATC deve essere compreso tra 250
euro e 1.600 euro.

ARTICOLO 16
(Commissione tecnica regionale)

1. Al  fine di  garantire la  piena funzionalità dei Comitati di
gestione degli  ATC è istituita la Commissione tecnica regionale
composta dai Presidenti degli ATC, da un funzionario per ciascuna
Provincia e  da  un  funzionario  della  Regione,  competenti  in
materia di tutela della fauna omeoterma e di attività venatoria,
designati  dalle  rispettive  Amministrazioni  e  nominati  dalla
Giunta regionale.

2. Il funzionario della Regione presiede la Commissione.

3.  La  Commissione  si  riunisce  almeno  una  volta  l'anno  su
convocazione del Presidente, che ne redige l'ordine del giorno.

4. La  Commissione può  essere riunita anche su richiesta di una
Provincia o da almeno tre Presidenti di ATC.

5.  Ai   lavori   della   Commissione   possono   partecipare   i
rappresentanti regionali  designati dalle  organizzazioni e dalle
associazioni rappresentate nei Comitati di gestione.

6. La Commissione ha il compito di:

a) verificare  lo stato  di  attuazione  delle  disposizioni  del
   titolo II;
b) definire,  su richiesta, modalità operative idonee a superare
   eventuali problemi  tecnici ed  individuare  misure  idonee  a
   garantire l'uniforme  e positivo  svolgimento dei  compiti dei
   Comitati di gestione.

CAPO II
ACCESSO AGLI AMBITI TERRITORIALI DI CACCIA (ATC)

ARTICOLO 17
(Indice di densità venatoria)

1. Il  rapporto  cacciatore/superficie  agro-silvo-pastorale  del
comprensorio espressa  in ettari è fissato in 1/13, tenuto conto
delle esigenze di riequilibrio delle presenze venatorie.

2. Per  il territorio  dell'Elba l'indice  di densità  di cui al
comma 1 è riferito alla sola superficie destinata alla caccia.

3. In  ogni ATC  è  garantito,  tenuto  conto  delle  norme  del
presente  regolamento,  l'accesso  ad  un  numero  di  cacciatori
determinato sulla base dell'indice di densità di cui al comma 1.

4. Il  Comitato di  gestione dell'ATC  può ammettere,  ai  sensi
dell'articolo 13,  commi 2  e 3  della LR  3/1994, un  numero  di
cacciatori  superiore   a  quello   risultante  dall'applicazione
dell'indice  di  densità  di  cui  al  comma  1,  purché  siano
accertate,   mediante   stime,   modificazioni   positive   delle
popolazioni animali  selvatiche. Il  Comitato  dà  comunicazione
alla Provincia e alla Giunta regionale di tali decisioni.

ARTICOLO 18
(ATC di residenza venatoria e modalità di iscrizione)

1. Ogni  cacciatore ha  diritto ad un proprio ambito territoriale
di caccia  denominato, una  volta accordata  l'iscrizione, ATC di
residenza venatoria.

2. I  cacciatori residenti  nel Comune  di Firenze  hanno diritto
all'iscrizione in  un ATC  tra quelli presenti nella Provincia di
Firenze.

3. La  prima iscrizione all'ATC di residenza venatoria avviene su
domanda del cacciatore all'ATC prescelto ed è convalidata con il
pagamento della relativa quota.

4. Ogni anno, salvo quanto previsto all'articolo 22, l'iscrizione
all'ATC di  residenza venatoria  è confermata  con il  pagamento
della quota di iscrizione, che deve essere effettuata entro il 15
maggio.

5. La  caccia anticipata  alla  selvaggina  migratoria,  prevista
dall'articolo 30,  comma 6 della LR3/1994, può essere esercitata
esclusivamente nell'ATC di residenza venatoria.

ARTICOLO 19
(Criteri di ammissione all'ATC di residenza venatoria)

1. All'ATC  di residenza venatoria sono ammessi di diritto, anche
in deroga all'indice di densità di cui all'articolo 17, comma 1:

a) i  cacciatori che  hanno la  residenza anagrafica  in uno  dei
   Comuni del comprensorio;
b) i proprietari o conduttori di fondi inclusi nel comprensorio e
   aventi superficie  non inferiore  a 3  ettari. In  questi casi
   alla domanda deve essere allegata la certificazione registrata
   attestante il  titolo di  godimento e  l'estensione del fondo.
   Non costituiscono  titoli idonei gli atti di comodato a titolo
   gratuito  e   i  contratti   di  affitto   rilasciati  a  più
   richiedenti, se non corrispondenti ad un numero di ettari pari
   ad almeno tre per ciascuno dei contraenti;
c) i  cacciatori residenti  nel Comune  di Firenze nell'ATC della
   Provincia prescelto.

2. Nel caso in cui le richieste di iscrizione all'ATC superino il
numero dei  cacciatori ammissibili in base all'indice di densità
di cui  all'articolo 17,  comma 1, il Comitato di gestione redige
una  graduatoria   dei  richiedenti   sulla  base   dei  seguenti
requisiti, per  ciascuno dei  quali è  attribuito uno  specifico
punteggio, e procede per sorteggio in caso di parità:

a) residenza  nei Comuni  toscani  ad  alta  densità  venatoria,
   individuati sulla  base  di  una  densità  abitativa  pari  o
   superiore ad  un cittadino residente ogni 1.000 metri quadrati
   e con un rapporto tra superficie agro-silvo-pastorale e numero
   di cacciatori  residenti uguale  o inferiore  a 2  ettari  per
   cacciatore (punti 5);
b) residenza  nella Provincia  in cui  è ricompreso l'ATC (punti
   5);
c) residenza in Comuni toscani confinanti con il comprensorio nei
   quali è ricompreso l'ATC (punti 5);
d) nascita  in un  Comune ricadente nel comprensorio nel quale è
   ricompreso l'ATC (punti 1);
e) sede  lavorativa in  un Comune  ricadente nel comprensorio nel
   quale è ricompreso l'ATC (punti 5);
f) data di presentazione della domanda (punti 1).

ARTICOLO 20
(Secondo ATC e modalità di iscrizione)

1. Ogni  cacciatore può  chiedere l'iscrizione  ad un  altro ATC
diverso da quello di residenza venatoria, denominato secondo ATC.

2.  L'iscrizione   al  secondo  ATC  comporta  la  rinuncia  alla
fruizione della mobilità di cui all'articolo 26.

3. La  prima iscrizione  al secondo  ATC avviene  su domanda  del
cacciatore all'ATC  prescelto ed  è convalidata con il pagamento
della relativa quota.

4. Ogni  anno l'iscrizione  al secondo  ATC è  confermata con il
pagamento della  quota di  iscrizione, che deve essere effettuata
entro il 15 maggio.

5. Anche  l'iscrizione al  secondo ATC  deve essere riportata sul
tesserino venatorio  di cui  all'articolo 28,  comma 9  della l.r
3/1994.

ARTICOLO 21
(Criteri di ammissione al secondo ATC)

1. L'iscrizione  al secondo  ATC è  accordata  dal  Comitato  di
gestione, subordinatamente  all'accoglimento delle  richieste  di
iscrizione come  residenza venatoria, nel rispetto dell'indice di
densità di  cui all'articolo  17, comma  1, ed  avviene  con  le
stesse modalità  e criteri  previsti per l'iscrizione all'ATC di
residenza venatoria, ove compatibili.

2. Nel  secondo ATC, nel caso lo stesso risulti saturo al termine
della stagione  venatoria precedente secondo l'indice di densità
di cui  dall'articolo 17,  comma 1,  i cacciatori  che  intendono
praticare la  caccia al  cinghiale in  battuta  o  la  caccia  di
selezione agli  ungulati effettuano  tali forme  di caccia in via
esclusiva. I  soggetti ammessi  a tali  forme esclusive di caccia
non agiscono  sull'indice di  densità di  cui  all'articolo  17,
comma 1  ed hanno  una riduzione  del 50 per cento della quota di
iscrizione all'ATC.

ARTICOLO 22
(Iscrizione ad un ATC diverso da quello dell'anno precedente)

1. Ogni  anno, nel  periodo compreso  tra il  1 e  il 31 marzo, i
cacciatori possono  richiedere l'iscrizione  ad un ATC diverso da
quello dell'anno precedente.

2. L'iscrizione  all'ATC prescelto  è accordata  dal Comitato di
gestione, nel  rispetto dell'indice di cui all'articolo 17, comma
1, ed  avviene con  le stesse  modalità e  criteri previsti  per
l'iscrizione all'ATC  di residenza  venatoria,  ove  compatibili,
dando priorità alle domande di residenza venatoria.

3. I  cacciatori non  accolti ai  sensi del  comma 2 si intendono
riassegnati all'ATC  di  provenienza,  ovvero  sono  legittimati,
entro il  1 maggio,  a richiedere  l'iscrizione in  altro ATC non
saturo. In  tal caso  l'iscrizione all'ATC prescelto è accordata
dal Comitato entro il 10 maggio.

ARTICOLO 23
(Cacciatori provenienti da altre Regioni)

1. I  cacciatori provenienti  da altre  Regioni possono  chiedere
l'iscrizione ad un solo ATC della Toscana.

2. A  partire dalla stagione venatoria 2003-2004, i cacciatori di
cui al  comma 1  per ottenere  la residenza  venatoria in  un ATC
della Toscana  devono rinunciare  all'iscrizione a  tutti gli ATC
della Regione  di residenza  anagrafica e vengono accolti fino al
raggiungimento  dell'8   per  cento  dei  cacciatori  ammissibili
secondo l'indice di densità di cui all'articolo 17, comma 1.

3. In  ogni ATC  il numero  complessivo di cacciatori ammissibili
sulla base  dell'indice di  cui all'articolo  17, comma 1, tenuto
conto degli accordi tra la Regione Toscana e le altre Regioni, è
aumentato fino al 4 per cento, riservando tale quota a cacciatori
non  residenti   in  Toscana  che  richiedono  l'iscrizione  come
ulteriore ATC.

4. Il Comitato di gestione dell'ATC può aumentare la percentuale
di cui al comma 3 di un ulteriore 2 per cento da utilizzare negli
accordi diretti con ATC di altre Regioni.

5. Il  Comitato di gestione può derogare alla percentuale di cui
al comma  3 per  i cacciatori  che intendono  esercitare  in  via
esclusiva la caccia al cinghiale in battuta.

6. Le  domande di  iscrizione dei cacciatori provenienti da altre
Regioni sono  presentate a mezzo lettera raccomandata al Comitato
di gestione dell'ATC prescelto nel periodo compreso tra il 1 e il
30 aprile. Il Comitato decide in merito all'iscrizione in base ai
seguenti criteri,  per  ciascuno  dei  quali  è  attribuito  uno
specifico punteggio, e procede per sorteggio in caso di parità:

a) nascita  in un  Comune ricadente  nel comprensorio  in cui  è
   ricompreso l'ATC (punti 4);
b) sede lavorativa in un Comune ricadente nel comprensorio in cui
   è ricompreso l'ATC (punti 5);
c) residenza in Comune confinante con l'ATC (punti 3);
d) diritto  di proprietà, anche del coniuge e di parenti fino al
   secondo grado, su immobili di civile abitazione (punti 3).

7. L'iscrizione  ad un ATC della Toscana come residenza venatoria
consente anche la caccia in mobilità di cui all'articolo 29.

8. I  cacciatori residenti  nella Repubblica di San Marino, sulla
base dei  rapporti di  reciprocità derivanti  dalla  Convenzione
italo- sanmarinese  in materia  di caccia,  nonché i  cacciatori
residenti negli  Stati dell'Unione  europea  sono  equiparati  ai
cacciatori provenienti da altre Regioni italiane.

ARTICOLO 24
(Ridefinizione degli ATC)

1. Le  Province, al  fine di  una più  efficace programmazione e
gestione del  territorio,  provvedono  entro  i  termini  fissati
dall'articolo 9,  comma 8  della LR  3/1994, a  trasmettere  alla
Regione le riperimetrazioni dei comprensori ritenute opportune.

2. Nei  casi in  cui la ridefinizione dei comprensori comporti un
aumento del  numero degli ATC, i cacciatori già iscritti all'ATC
originario hanno diritto all'iscrizione ad uno degli ATC derivati
per suddivisione,  e conservano la facoltà di caccia sull'intero
territorio dell'ATC  originario  per  la  durata  della  stagione
venatoria in corso o successiva.

ARTICOLO 25
(ATC saturi)

1. In  presenza di comprensori confinanti, i Comitati di gestione
degli ATC  sul cui  territorio la densità degli iscritti risulti
superiore all'indice di densità di cui all'articolo 17, comma 1,
possono attuare  con i  Comitati  degli  ATC  contigui  forme  di
gestione  concordata   finalizzata  anche   all'interscambio  dei
cacciatori.

2. Le  forme di gestione concordata di cui al comma 1 non possono
superare, per  ogni cacciatore,  le venticinque  giornate  annue,
comprensive di eventuali giorni di apertura anticipata.

3. Le  forme di  gestione concordata  di cui  al comma  1  devono
prevedere le  eventuali quote  aggiuntive a carico dei cacciatori
che  usufruiscono  dell'interscambio,  nonché  le  modalità  di
utilizzazione delle quote stesse.

4. Negli  ATC saturi  il Comitato  di  gestione  può  accogliere
ulteriori cacciatori  toscani fino  ad un massimo del 2 per cento
dei cacciatori ammissibili.

5. L'ammissione  ai sensi  del comma  4 ha validità per una sola
stagione venatoria  e ogni  anno può essere ripresentata domanda
di ammissione.

ARTICOLO 26
(Caccia in mobilità dei cacciatori toscani)

1. A  partire dal  1 ottobre  di ogni  anno i  cacciatori possono
esercitare la  caccia in  un ATC  diverso da  quello di residenza
venatoria utilizzando il sistema regionale di prenotazione di cui
all'articolo 30, con le seguenti possibilità:

a) venti  giornate di  caccia alla  selvaggina migratoria  e alle
   specie ungulate per tutti i cacciatori;
b) cinque  giornate di  caccia alla  selvaggina stanziale  non di
   specie ungulate,  previo pagamento  di una quota annuale di 26
   euro per tutti i cacciatori;
c) cinque  giornate di  caccia alla  selvaggina stanziale  non di
   specie ungulate  per i cacciatori residenti in Province in cui
   il rapporto cacciatore/territorio risulti inferiore all'indice
   di densità  di cui all'articolo 17, comma 1, previo pagamento
   di una ulteriore quota di 26 euro.

2. In  deroga al  principio  di  rinuncia  alla  fruizione  della
mobilità di  cui all'articolo 20, comma 2, i cacciatori iscritti
al secondo  ATC e  residenti  in  Province  in  cui  il  rapporto
cacciatore territorio risulti inferiore all'indice di densità di
cui all'articolo  17, comma  1, possono  usufruire  per  la  sola
caccia alla selvaggina migratoria e alle specie ungulate di dieci
giornate di caccia in un ATC diverso da quello di residenza e dal
secondo ATC,  utilizzando il sistema regionale di prenotazione di
cui all'articolo 30.

ARTICOLO 27
(Determinazione  dei  parametri  di  ammissione  alla  caccia  in
mobilità alla selvaggina migratoria e alle specie stanziali)

1. Per  la caccia  in mobilità  alla  selvaggina  migratoria,  a
ciascun ATC  può accedere  giornalmente un  numero di cacciatori
pari alla  differenza tra  il numero  di  cacciatori  ammissibili
sulla base  dell'indice di densità di cui all'articolo 17, comma
1 ed  il totale  risultante dalla  somma dei  cacciatori iscritti
come ATC  di residenza  venatoria e come secondo ATC. È comunque
giornalmente garantita  la caccia  in mobilità  ad un  numero di
cacciatori  pari  al  5  per  cento  del  numero  dei  cacciatori
ammissibili in  base all'indice  di densità  di cui all'articolo
17, comma 1.

2. Le  prenotazioni per  le forme  di caccia alle specie ungulate
non agiscono sul parametro di cui al comma 1.

3. Per  la caccia  in mobilità  alle specie stanziali, a ciascun
ATC può  accedere giornalmente un numero di cacciatori pari allo
0,5 per cento degli aventi diritto all'accesso all'ATC.

4. Il Comitato di gestione dell'ATC può aumentare la percentuale
di cui al comma 3 fino al 3 per cento.

5. Negli ATC non saturi la percentuale minima dello 0,5 per cento
è  aumentata  della  differenza  fra  il  numero  di  cacciatori
ammissibili e i cacciatori iscritti all'ATC.

ARTICOLO 28
(Mobilità dei  cacciatori che  hanno optato  per  la  caccia  da
appostamento fisso con richiami vivi in via esclusiva)

1. I  cacciatori che  hanno optato  per la caccia da appostamento
fisso
con richiami  vivi  in  via  esclusiva  possono  esercitare  tale
attività in  un ATC  diverso da  quello di  residenza venatoria,
senza utilizzare  il sistema  regionale di  prenotazione  di  cui
all'articolo 30, a partire dal primo giorno utile di caccia.

2. I  cacciatori di  cui al  comma 1  non agiscono sull'indice di
densità di  cui all'articolo  17, comma  1 e hanno una riduzione
del 50  per cento  della  quota  di  partecipazione  fissata  dai
Comitati di  gestione ai sensi dell'articolo 13, comma 8 della LR
3/1994.

3. I cacciatori di cui al comma 1 possono svolgere dieci giornate
di caccia  alla selvaggina  migratoria da appostamento temporaneo
negli ATC  toscani a partire dal 1 ottobre utilizzando il sistema
di prenotazione di cui all'articolo 30.

ARTICOLO 29
(Mobilità dei cacciatori non residenti in Toscana)

1. A  partire dal  1  ottobre  di  ogni  anno  è  consentito  ai
cacciatori non  residenti in Toscana, con il sistema regionale di
prenotazione di  cui all'articolo 30 e tenuto conto degli accordi
fra la  Regione Toscana  e le  altre Regioni,  in particolare con
quelle confinanti,  l'accesso  giornaliero  per  la  caccia  alla
migratoria da  appostamento,  o  per  la  caccia  agli  ungulati,
secondo le norme di cui al titolo VI.

2. Il  numero massimo  giornaliero dei cacciatori ammissibili non
può essere  superiore al  5 per cento del numero complessivo dei
cacciatori ammissibili in ogni ATC in base all'indice di densità
di cui all'articolo 17, comma 1.

3. La Giunta regionale, nell'ambito degli accordi di cui al comma
1 ed  a condizione  che questi  garantiscano analoghi trattamenti
per i  cacciatori toscani,  fissa annualmente  le  quantità,  le
modalità  di   accesso,  le  forme  di  caccia  e  le  quote  di
partecipazione.

4.  I   cacciatori  non  residenti  in  Toscana  presentano  alla
competente struttura  della Giunta  regionale,  a  mezzo  lettera
raccomandata, nel  periodo  compreso  tra  il  1  al  31  maggio,
richiesta di  attribuzione del  codice personale per l'accesso al
sistema regionale  di prenotazione  di  cui  all'articolo  30.  I
codici personali  assegnati sono  validi anche  per  le  stagioni
venatorie successive.

ARTICOLO 30
(Sistema di prenotazione regionale)

1. La  competente struttura della Giunta regionale disciplina con
proprio atto  le modalità di accesso al sistema regionale per la
prenotazione di  giornate di  caccia in mobilità e lo rende noto
con idonee forme di pubblicità.

TITOLO III
ALLEVAMENTO E DETENZIONE DI FAUNA SELVATICA

CAPO I
ALLEVAMENTI DI FAUNA SELVATICA PER FINI DI RIPOPOLAMENTO

ARTICOLO 31
(Istituzione degli  allevamenti di  fauna selvatica  per fini  di
ripopolamento)

1. L'istituzione di un allevamento di fauna selvatica per fini di
ripopolamento è soggetta ad autorizzazione della Provincia.

2. Il titolare di un'impresa agricola istituisce l'allevamento di
cui al comma 1 previa comunicazione alla Provincia.

3. Alla  domanda di  autorizzazione  o  alla  comunicazione  deve
essere allegato  il piano  produttivo indicante la localizzazione
dell'allevamento,  la   quantità  delle   specie  allevate,   le
strutture di dotazione e le tecniche di allevamento.

ARTICOLO 32
(Disciplina degli  allevamenti di  fauna selvatica  per  fini  di
ripopolamento)

1. Gli  allevamenti di  fauna selvatica per fini di ripopolamento
sono destinati  alla produzione  di specie  tipiche nazionali per
uso venatorio.

2. Gli  allevamenti di  fauna selvatica per fini di ripopolamento
sono segnalati  lungo il  confine delle  recinzioni  perimetrali,
secondo le  modalità  dell'articolo  26  della  LR  3/1994,  con
tabelle che  recano la  scritta "Allevamento di fauna selvatica a
scopo di ripopolamento - Divieto di caccia".

3. Gli  allevamenti di  fauna selvatica per fini di ripopolamento
che hanno  una recinzione inferiore ai 3 ettari possono avere una
fascia di rispetto di 100 metri, nella quale è vietata la caccia
vagante.

4.  Negli   allevamenti  di   fauna   selvatica   per   fini   di
ripopolamento:

a) devono  essere utilizzate  specifiche strutture ed impianti di
   allevamento (incubatrici, parchetti, voliere, ecc.);
b) deve essere mantenuta una densità di capi limitata, secondo i
   rapporti minimi fissati dall'INFS e di seguito indicati:

   1) per  il fagiano:  dai trenta  ai sessanta  giorni 0,5 metri
      quadri/capo, oltre i sessanta giorni 1 metro quadro/capo;
   2) per  le pernici:  dai trenta  ai sessanta giorni 0,25 metri
      quadri/capo, oltre i sessanta giorni 1 metro quadro/capo;
   3) per le lepri in recinto: 100 metri quadri/capo;
   4) per gli ungulati in recinto: 5.000 metri quadri/capo.
   
5. L'allevamento  per fini  di ripopolamento  di tutte  le specie
selvatiche è soggetto alle disposizioni previste dalla normativa
vigente in materia sanitaria.

6. Il  titolare dell'allevamento  di fauna  selvatica per fini di
ripopolamento deve  tenere un  apposito registro,  vidimato dalla
Provincia, nel quale sono indicati:

a) il numero di riproduttori e loro origine;
b) la natalità;
c) la mortalità;
d) le cessioni;
e) gli eventi patologici significativi;
f) i controlli sanitari ed amministrativi eseguiti.

7. Per la lepre in recinto i dati di cui al comma 6, lettere b) e
c) possono non essere indicati.

ARTICOLO 33
(Allevamenti di ungulati per fini di ripopolamento)

1. Tutti  i capi  ungulati devono essere marcati con contrassegni
numerati inamovibili approvati dalla Provincia e registrati prima
della cessione  sul registro di cui all'articolo 32, comma 6, sul
quale sono  riportati gli  estremi del  modello 4 del decreto del
Presidente della  Repubblica 8 febbraio 1954, n. 320 (Regolamento
di polizia veterinaria).

2. Negli  allevamenti per  fini di  ripopolamento di ungulati gli
impianti sono  localizzati preferibilmente su terreni permeabili,
non proclivi  al dissesto e sono dotati di recinzioni per evitare
la fuoriuscita degli animali.

ARTICOLO 34
(Vendita della  fauna selvatica  degli allevamenti  per  fini  di
ripopolamento)

1. La fauna selvatica degli allevamenti per fini di ripopolamento
è  venduta   accompagnata  da  idonea  certificazione  sanitaria
rilasciata  dall'Azienda   Unità  sanitaria   locale  (ASL)   di
competenza.

CAPO II
DETENZIONE E ALLEVAMENTO DI FAUNA SELVATICA A FINI ORNAMENTALI ED
AMATORIALI. DETENZIONE E UTILIZZAZIONE DEI RICHIAMI VIVI

ARTICOLO 35
(Detenzione di  fauna selvatica  autoctona  a  fini  ornamentali,
amatoriali e per il mantenimento di tradizioni locali)

1. La detenzione di fauna selvatica autoctona a fini ornamentali,
amatoriali e per il mantenimento di tradizioni locali è soggetta
ad autorizzazione della Provincia.

ARTICOLO 36
(Istituzione di  allevamento di  fauna selvatica autoctona a fini
amatoriali, ornamentali  e  per  il  mantenimento  di  tradizioni
locali)

1. L'istituzione  di allevamenti  di fauna  selvatica autoctona a
fini amatoriali,  ornamentali e per il mantenimento di tradizioni
locali è soggetta ad autorizzazione della Provincia.

2. Il titolare di un'impresa agricola istituisce l'allevamento di
cui al comma 1 previa comunicazione alla Provincia.

3. Nella  domanda di  autorizzazione o  nella comunicazione  sono
indicati   l'elenco    delle   specie    allevate   e   la   sede
dell'allevamento.

ARTICOLO 37
(Disciplina degli allevamenti di fauna selvatica autoctona a fini
amatoriali, ornamentali  e  per  il  mantenimento  di  tradizioni
locali)

1.  Negli   allevamenti  di  fauna  selvatica  autoctona  a  fini
amatoriali, ornamentali  e  per  il  mantenimento  di  tradizioni
locali:

a) non  possono essere detenuti più di sei riproduttori per ogni
   specie allevata;
b) non possono essere allevate specie ungulate.

2. Il titolare dell'allevamento deve tenere un apposito registro,
vidimato dalla  Provincia, nel  quale sono indicati la specie, il
sesso, la destinazione e l'utilizzazione dei soggetti prodotti e,
in caso di cessione, i nominativi dei destinatari.

ARTICOLO 38
(Utilizzo  delle  specie  allevate  negli  allevamenti  di  fauna
selvatica autoctona  a fini  amatoriali,  ornamentali  e  per  il
mantenimento di tradizioni locali)

1. Oltre  che per  le finalità  specifiche  dell'allevamento,  i
soggetti  allevati,   accompagnati   da   idonea   certificazione
sanitaria rilasciata  dalla ASL  di  competenza,  possono  essere
utilizzati, previa  autorizzazione dell'ATC  e  della  Provincia,
anche per il ripopolamento.

ARTICOLO 39
(Istituzione di allevamenti di uccelli canori)

1. Coloro  che intendono  esercitare l'attività di allevamento a
scopo ornamentale  e amatoriale  di uccelli canori appartenenti a
specie  selvatiche   autoctone  devono   essere   iscritti   alla
Federazione ornitocoltori italiani (FOI).

2.  L'istituzione   di  un  allevamento  a  scopo  ornamentale  e
amatoriale di  uccelli canori  appartenenti a  specie  selvatiche
autoctone è soggetto ad autorizzazione della Provincia.

3. Il titolare di un'impresa agricola istituisce l'allevamento di
cui al comma 1 previa comunicazione alla Provincia.

4. Nella  domanda di  autorizzazione o  nella comunicazione  sono
indicati  le   specie  allevate,   i  soggetti   destinati   alla
riproduzione, la loro provenienza e la sede dell'allevamento.

5.  Il  provvedimento  di  autorizzazione  indica  il  numero  di
matricola dell'allevatore.  Il numero di matricola corrisponde al
numero del Registro nazionale allevatori (RNA).

6. Coloro  che all'entrata  di vigore  del  presente  regolamento
esercitano l'attività di allevamento di uccelli canori di cui al
comma 1  sono tenuti  a iscriversi  alla FOI entro il 31 dicembre
2002.

ARTICOLO 40
(Disciplina degli allevamenti di uccelli canori)

1. Negli  allevamenti di uccelli canori tutti i soggetti presenti
devono portare alla zampa un anello inamovibile.

2. L'anello  deve avere  il diametro  indicato, per  ogni specie,
dalla Commissione tecnica nazionale della FOI e deve riportare il
numero di  matricola dell'allevatore,  l'anno di  nascita  ed  il
numero di individuazione del soggetto.

3. In  caso di vendita dei soggetti allevati, all'acquirente deve
essere rilasciata  una  ricevuta-certificato  di  provenienza  su
modulo numerato  e vidimato dalla Provincia. Il modulo, compilato
in duplice  copia (una  per l'allevatore e una per l'acquirente),
deve riportare  la specie,  il numero  di anello,  il  nominativo
dell'acquirente     e     gli     estremi     dell'autorizzazione
dell'allevamento.

ARTICOLO 41
(Utilizzo degli  uccelli allevati  negli allevamenti  di  uccelli
canori)

1. Oltre  che per  le finalità  specifiche  dell'allevamento,  i
soggetti allevati,  se appartenenti  alle specie  previste  dalla
normativa vigente, possono essere usati come richiami vivi.

2. Alle  manifestazioni ornitologiche  che si svolgono in Toscana
possono partecipare anche espositori provenienti da altre Regioni
o dagli  Stati dell'Unione  europea in possesso di autorizzazioni
rilasciate dalle autorità del luogo di provenienza.

ARTICOLO 42
(Istituzione  di   allevamenti  di  uccelli  da  utilizzare  come
richiami vivi)

1.  Gli   allevamenti  di   uccelli,  appartenenti   alle  specie
cacciabili, da  utilizzarsi come  richiami vivi, sono soggetti ad
autorizzazione della Provincia.

2. Il titolare di un'impresa agricola istituisce l'allevamento di
cui al comma 1 previa comunicazione alla Provincia.

3. Nella  domanda di  autorizzazione o  nella comunicazione  sono
indicati  la   sede  dell'allevamento,   l'elenco  delle   specie
allevate, il  numero  complessivo  dei  riproduttori  e  la  loro
provenienza.

4.  Il   titolare   dell'allevamento   deve   registrare,   entro
ventiquattro ore,  la nascita, la morte e la cessione dei capi su
apposito registro  vidimato annualmente dalla Provincia. Entro il
31 dicembre  di ogni  anno il  registro deve  essere riconsegnato
alla Provincia per la vidimazione.

5. In  caso di  vendita dei  soggetti allevati, all'acquirente è
rilasciata una  ricevuta-certificato  di  provenienza  su  modulo
numerato e  vidimato dalla  Provincia. Il  modulo,  compilato  in
duplice copia (una per l'allevatore e una per l'acquirente), deve
riportare la  specie, il nominativo dell'acquirente e gli estremi
dell'autorizzazione dell'allevamento.

ARTICOLO 43
(Modalità di  trasporto,  di  utilizzo  e  di  detenzione  degli
uccelli  da   richiamo  per   l'attività  venatoria   e  per  la
partecipazione a mostre e fiere)

1. Il  trasporto, l'utilizzo  e la  detenzione degli  uccelli  da
richiamo per  l'attività venatoria  e per  la  partecipazione  a
mostre e fiere sono effettuati:

a) per  le specie  allodola e  per le  altre specie  di  analoghe
   dimensioni, con  gabbie tradizionali  di legno  o di materiale
   plastico, lunghe  20 centimetri, larghe 15 centimetri, alte 20
   centimetri  e  aventi  il  fondo  formato  anche  da  barrette
   metalliche. Ciascuna gabbia può contenere un solo esemplare;
b) per le specie merlo, cesena, tordo bottaccio, tordo sassello e
   per  le  altre  specie  di  analoghe  dimensioni,  con  gabbie
   tradizionali di  legno o  di  materiale  plastico  aventi  gli
   spigoli  arrotondati,   lunghe  30   centimetri,   larghe   25
   centimetri, alte 25 centimetri e aventi il fondo formato anche
   da barrette metalliche. Ciascuna gabbia può contenere un solo
   esemplare;
c) per  le specie pavoncella e colombaccio, con ceste o cassette,
   aventi il  tetto in  tela, la  dimensione rapportata al numero
   dei soggetti  trasportati  e  l'altezza  non  inferiore  a  40
   centimetri.

2. Per  il trasporto delle specie di cui al comma 1, lettere a) e
b) possono  essere utilizzate anche ceste o cassette aventi tetto
in  tela,   la  dimensione   rapportata  al  numero  di  soggetti
trasportati e l'altezza non inferiore a 25 centimetri. Ogni cesta
o cassetta non deve contenere più di dieci soggetti.

ARTICOLO 44
(Detenzione di uccelli da richiamo)

1. La  detenzione di  uccelli da  richiamo, sia di cattura che di
allevamento, è  certificata dalla documentazione in possesso del
cacciatore.

TITOLO IV
CATTURA DI UCCELLI A SCOPO DI RICHIAMO

ARTICOLO 45
(Impianti per la cattura dei richiami vivi)

1.  L'attività   di  cattura   di   uccelli   finalizzata   alla
costituzione del  patrimonio  dei  richiami  vivi  è  effettuata
esclusivamente negli impianti autorizzati dalla Regione.

2. L'autorizzazione  dell'impianto è  rilasciata alla  Provincia
richiedente previo parere dell'INFS.

ARTICOLO 46
(Posizione degli impianti)

1. Gli impianti di cattura sono collocati preferibilmente in aree
soggette a divieto di caccia.

2. Gli  impianti collocati in zone non vietate alla caccia devono
avere intorno  ad essi  una zona  di protezione  con  divieto  di
caccia di  almeno 300  metri. Il  divieto deve essere segnalato a
cura delle  Province con  l'apposizione  di  tabelle  recanti  la
scritta: "Provincia  di ...  - Impianto  di cattura  - Divieto di
caccia".

3. In presenza di particolari condizioni ambientali, logistiche e
morfologiche che  lo consentono, possono essere accordate deroghe
al divieto di cui al comma 2, da concordare con l'INFS sulla base
di specifiche  motivazioni ed idonea documentazione. In ogni caso
la zona  di protezione  non può  essere inferiore  ai 200  metri
dall'impianto.

ARTICOLO 47
(Tipologia degli impianti di cattura)

1. Gli  impianti di  cattura si  suddividono in fissi e mobili, a
reti verticali e a reti orizzontali.

2. Gli  impianti di  cattura a  reti verticali  utilizzano reti a
tramaglio o di tipo mist-net.

3. Gli  impianti di  cattura a  reti orizzontali  utilizzano reti
semplici e  possono  essere  muniti  per  il  loro  funzionamento
soltanto  di   dispositivi  a   scatto,  attivati  manualmente  o
meccanicamente.

4. Le  reti di  cui ai  commi 2  e 3  devono essere costituite da
doppio filo  ritorto  e  avere  dimensioni  non  inferiori  a  20
millimetri per  l'allodola, non  inferiori a  32 millimetri per i
turdidi  e  non  inferiori  a  50  millimetri  per  pavoncella  e
colombaccio. Nel caso di impianti per la cattura contemporanea di
uccelli di  taglia diversa  si utilizza la rete con maglia adatta
per la specie più piccola.

ARTICOLO 48
(Convenzioni per  la gestione  degli impianti di cattura ed esame
di idoneità del personale addetto)

1. Le  Province per la gestione degli impianti di cattura possono
stipulare  apposite   convenzioni  con  i  soggetti  che  abbiano
ottenuto  l'idoneità   ad  esercitare   l'attività  di  cattura
dall'INFS.

2. Le  convenzioni sono  stipulate sulla  base dei  protocolli di
gestione  di   cui  all'articolo   49  prioritariamente   con   i
proprietari degli impianti.

3. L'esame  di idoneità  ad esercitare  attività di  cattura è
effettuato dall'INFS  presso la  propria sede  o presso  una sede
individuata dalla  Regione o  dalla Provincia  e  concordata  con
l'Istituto stesso.

4. I soggetti interessati a sostenere l'esame di idoneità per la
cattura di  uccelli a  fini di  richiamo presentano  una  domanda
entro il  31 dicembre alla Provincia in cui intendono operare. La
Provincia, entro  il 31  gennaio dell'anno  successivo, trasmette
all'INFS  le   istanze  ricevute   per  la   predisposizione  del
calendario degli esami di idoneità.

ARTICOLO 49
(Protocolli di gestione)

1. I protocolli di gestione degli impianti contengono indicazioni
di dettaglio,  da  riportare  nelle  rispettive  schede  tecniche
predisposte dall'INFS, relative a:

a) denominazione  e localizzazione  dell'impianto (su cartografia
   in scala 1:25.000);
b) tipologia    dell'impianto  (roccolo,  bresciana  o  bressana,
   copertone, paretaio, prodina, ecc.);
c) struttura dell'impianto (fisso o mobile);
d) tipologia  della  rete  (tramaglio,  mist-net,  reti  semplici
   orizzontali);
e) dimensioni delle maglie delle reti impiegate;
f) individuazione  (su cartografia  in  scala  indicativa  1:100)
   delle strutture  per la stabulazione degli uccelli catturati e
   degli eventuali alloggiamenti del personale;
g) indicazione   del    numero    dei  richiami  vivi  utilizzati
   nell'impianto;
h) lunghezza  e larghezza  totale delle reti utilizzate (in metri
   lineari);  nel  caso  di  impianti  con  reti  orizzontali  le
   dimensioni sono  calcolate a reti chiuse; nel caso di impianti
   misti  sono   indicate  separatamente  le  misure  delle  reti
   verticali e di quelle orizzontali;
i) individuazione   del    personale    addetto    alla  gestione
   all'impianto;
j) indicazione del periodo di attività dell'impianto;
k) eventuali  modalità di  controllo da  parte della Provincia e
   dell'INFS sull'attività dell'impianto;
l) modalità    di  disattivazione  delle  reti  alla  cessazione
   giornaliera dell'attività.

ARTICOLO 50
(Personale addetto alla gestione degli impianti di cattura)

1. Il  numero minimo  di personale addetto al funzionamento di un
impianto di cattura è:

a) due  operatori negli impianti a reti verticali con più di 100
   metri lineari  di rete e negli impianti a reti orizzontali con
   più di  una coppia  di reti, nonché negli impianti misti che
   usano contemporaneamente reti verticali e orizzontali;
b) un  operatore negli  impianti di dimensioni inferiori a quelle
   di cui alla lettera a), in quelli in cui la dimensione lineare
   delle  reti   verticali  in  attività  viene  temporaneamente
   ridotta a  non più  di 100  metri e  negli  impianti  a  reti
   orizzontali che limitano in modo temporaneo l'attività ad una
   sola coppia di reti.

2. Ogni  operatore può  gestire più  impianti, purché ciò non
avvenga contemporaneamente ma in periodi o giorni diversi.

3. Per  la gestione  degli impianti  i  titolari  di  convenzione
possono detenere  fino a ottanta uccelli, con un massimo di venti
uccelli di cattura per specie.

4. Per  ogni impianto  con strutture a reti verticali con più di
100 metri  lineari di  rete e  per quelli  a reti orizzontali con
più di una coppia di reti, è consentito l'utilizzo di un numero
di richiami pari a ottanta unità, con un massimo di venti unità
di cattura per specie.

5. Per gli impianti di dimensioni inferiori a quelle del comma 4,
che possono  essere gestiti  da un  solo operatore,  può  essere
utilizzato un numero massimo di quaranta richiami, con un massimo
di venti unità di cattura per specie.

ARTICOLO 51
(Modalità di gestione degli impianti di cattura)

1. Il  periodo di attività negli impianti di cattura è compreso
tra il  20 settembre  e il 30 novembre, ad eccezione della specie
cesena, per  la  quale  è  consentita  la  cattura  fino  al  31
dicembre, e del tordo sassello, la cui cattura è consentita fino
al 10 dicembre.

2. L'attività  di cattura  si svolge da un'ora prima del sorgere
del sole  al tramonto.  Nelle ore  notturne le reti devono essere
rese inidonee alla cattura.

3. Gli  operatori addetti all'impianto devono controllare le reti
almeno ogni  ora e  più frequentemente  in  caso  di  condizioni
atmosferiche avverse;  l'operatore può  chiudere le reti qualora
le condizioni  atmosferiche mettano in pericolo l'incolumità dei
soggetti catturati.

4. Gli  operatori devono  tenere  nel  casello  dell'impianto  un
raccoglitore contenente:

a) il  registro progressivo  giornaliero a  schede  mobili  degli
   esemplari catturati, ceduti o morti (doc. "1" colore bianco);
b) la  scheda riepilogo  giornaliero a  schede mobili  (Riepilogo
   giornaliero  degli   esemplari  catturati)  (doc.  "2"  colore
   grigio);
c) il  registro personale  cessioni a  schede  mobili  (doc.  "3"
   colore giallo);
d) l'eventuale scheda dei richiami (doc. "4" colore verde);
e) il  modulo di  segnalazione di ricattura di uccelli inanellati
   (doc. "5" colore azzurro).

5. Negli appositi registri gli operatori annotano:

a) gli uccelli catturati;
b) gli uccelli catturati deceduti;
c) gli uccelli inanellati ricatturati.

6. Nel  caso di  ricattura di  uccelli inanellati  per lo  studio
delle migrazioni  l'operatore dell'impianto provvede alla lettura
della dicitura  riportata sull'anello,  riportandola su  apposito
modulo,  che  invia  all'INFS  dandone  notizia  alla  Provincia.
Effettuate le rilevazioni i soggetti sono liberati.

7.  I   richiami  utilizzati  nell'impianto  non  possono  essere
accecati, mutilati  o legati  per le  ali. Analoghe  prescrizioni
valgono per  gli zimbelli,  il cui uso è consentito a condizione
che siano semplicemente imbracati.

8. La  struttura e  la gestione  dei locali di stabulazione degli
uccelli  catturati   devono  essere   idonee  ad   assicurare  le
necessarie    condizioni     igienico-sanitarie    (ventilazione,
temperatura,  umidità,   pulizia  e  disinfestazione  periodica,
ecc.).

ARTICOLO 52
(Contingente catturabile a fini di richiamo)

1. La  competente struttura della Giunta regionale, previo parere
dell'INFS e  sulla  base  delle  liste  di  prenotazione  per  la
cessione dei  richiami vivi  di cui  all'articolo  53,  comma  9,
stabilisce annualmente  il contingente  catturabile suddiviso per
specie e  per impianto,  ripartendo il  quantitativo fra le varie
Province sulla  base del  numero e delle tipologie degli impianti
autorizzati.

2. L'attività  di cattura  è interrotta  al raggiungimento  del
quantitativo stabilito per ogni singola specie.

ARTICOLO 53
(Cessione degli uccelli catturati a fini di richiamo)

1. Tutti  i soggetti  catturati devono  essere registrati  subito
dopo la cattura e, comunque, prima di essere trasferiti.

2. La  vendita  a  qualsiasi  titolo  degli  uccelli  di  cattura
utilizzati a fini di richiamo è vietata.

3. I  richiami di  cattura possono essere ceduti con le modalità
indicate nei commi 6,7 e 8.

4. Le  richieste dei  richiami vivi  di cattura,  comprese quelle
relative a soggetti da sostituire perché non idonei, conformi al
modello-tipo predisposto  dalla competente struttura della Giunta
regionale, sono  presentate  dai  cacciatori  alla  Provincia  di
residenza entro il 20 maggio di ogni anno.

5. Le  richieste di  cui al  comma 4  hanno validità  annuale  e
possono essere ripresentate negli anni successivi.

6. La  Provincia predispone,  entro il  31 maggio  di ogni  anno,
liste  di   prenotazione  per  la  cessione  dei  richiami  vivi,
accordando, in  ogni caso, priorità nella cessione ai cacciatori
che hanno  optato per  l'esercizio venatorio  in via esclusiva da
appostamento fisso ai sensi dell'articolo 28, comma 3, lettera b)
della LR 3/1994.

7. La  cessione  avviene  previo  versamento  su  apposito  conto
corrente   intestato    alla   Provincia   dell'importo   fissato
annualmente per  ciascuna specie dalla struttura competente della
Giunta regionale.

8. La  cessione dei  soggetti catturati  è di  norma  effettuata
presso il  luogo di  stabulazione degli impianti di cattura dalle
ore 18  alle ore  20; comunque  ed in  via eccezionale  non prima
delle ore 15, ad opera dell'operatore.

9. Entro  il 31  maggio di ogni anno la Provincia trasmette copia
delle liste  di cui  al comma  6 alla  competente struttura della
Giunta regionale per la determinazione del contingente di uccelli
da catturare.

ARTICOLO 54
(Comodato e cessione dei richiami di cattura)

1. I cacciatori che detengono richiami di cattura possono cederli
in comodato gratuito ad altri cacciatori.

2. I  cacciatori  che  detengono  richiami  di  cattura,  qualora
cessino  l'attività   venatoria,  possono   cederli   ad   altri
cacciatori. In  caso di  decesso del  detentore dei  richiami, la
cessione può avvenire ad opera di uno degli eredi.

3. Nei casi di cui al comma 2, se la cessione riguarda uccelli di
cattura, i  nuovi detentori  danno comunicazione  alla  Provincia
entro dieci giorni.

ARTICOLO 55
(Relazione della  Provincia  sulla  gestione  degli  impianti  di
cattura)

1. Al  termine della  stagione di  cattura  la  Provincia,  sulla
scorta dei dati risultanti dai registri forniti con apposita nota
dal   titolare    della   convenzione,   redige   una   relazione
sull'attività  svolta  da  ogni  singolo  impianto  e  la  invia
all'INFS e alla Regione entro il 31 gennaio dell'anno successivo.
Nella relazione sono indicati:

a) la denominazione dell'impianto;
b) il periodo di apertura dell'impianto;
c) il numero di giornate effettive di attività dell'impianto;
d) il  quantitativo delle  catture previste per ciascun impianto,
   suddiviso per specie;
e) il  quantitativo delle catture effettuate in ciascun impianto,
   suddiviso per specie;
f) il  numero di  uccelli morti  per cause accidentali, suddiviso
   per specie;
g) il    numero    di    uccelli  catturati  accidentalmente  non
   appartenenti alle specie autorizzate;
h) i controlli effettuati ed eventuali infrazioni rilevate;
i) la  data dell'eventuale chiusura anticipata dell'impianto e le
   relative motivazioni;
j) altre  informazioni  giudicate  rilevanti  o  richieste  dalla
   Regione, anche a fini statistici.

ARTICOLO 56
(Rimborso delle  spese di  gestione degli  impianti di cattura ai
titolari delle convenzioni)

1.  La   Provincia  provvede   a  rimborsare  ai  titolari  delle
convenzioni le spese di gestione dell'impianto.

2. Il  rimborso è  onnicomprensivo ed  è pari  al corrispettivo
dell'importo delle  quote di  cessione dei  soggetti catturati  e
consegnati.

ARTICOLO 57
(Vigilanza sull'attività negli impianti di cattura)

1. Alla  vigilanza sulle  attività  negli  impianti  di  cattura
provvedono i soggetti di cui all'articolo 51 della LR 3/1994.

TITOLO V
APPOSTAMENTI

ARTICOLO 58
(Appostamenti fissi)

1. Costituiscono  appostamento fisso di caccia, con o senza l'uso
di richiami,  tutti quei  luoghi destinati  alla caccia di attesa
caratterizzati da  un'apposita  preparazione  del  sito  e  dalle
opere, in  muratura o  in altra solida materia saldamente infissa
nel terreno.

2. Sono  altresì considerati  appostamenti  fissi  le  botti  in
cemento o legno.

3. Gli appostamenti fissi si distinguono in:

a) appostamento  fisso "alla  minuta  selvaggina"  con  l'uso  di
   richiami vivi,  costituito da  un capanno di norma collocato a
   terra;
b) appostamento  fisso per colombacci con l'uso di richiami vivi,
   costituito da  un capanno  principale collocato  a terra  o su
   alberi o  traliccio artificiale  con lunghezza  massima di  15
   metri;
c) appostamento  fisso per  palmipedi e trampolieri con l'uso dei
   richiami vivi, costituito da un capanno collocato in acqua, in
   prossimità dell'acqua, sugli argini di uno specchio d'acqua o
   prato soggetto ad allagamento;
d) appostamento  fisso senza  richiami  vivi,  costituito  da  un
   capanno a terra, su acqua, su alberi o tralicci artificiali.

ARTICOLO 59
(Appostamenti temporanei)

1. Costituiscono  appostamento temporaneo  di caccia, con o senza
l'uso  di   richiami,   tutti   i   momentanei   e   superficiali
apprestamenti di  luoghi destinati  all'attesa della  selvaggina,
effettuati utilizzando di norma capanni in tela o altro materiale
artificiale o  vegetale, che  non comportino  alcuna modifica  di
sito e non presentino alcun elemento di persistenza.

2. Sono altresì considerati appostamenti temporanei le zattere e
le altre  imbarcazioni, purché saldamente e stabilmente ancorate
durante l'esercizio venatorio.

3. Per  la costruzione  degli appostamenti temporanei può essere
utilizzata  vegetazione  spontanea,  esclusivamente  arbustiva  o
erbacea,  purché   appartenente  a  specie  non  tutelate  dalla
normativa vigente  ed  è  vietato  utilizzare  materiale  fresco
proveniente da  colture arboree  sia agricole  che forestali e da
piante destinate alla produzione agricola.

4. Gli  appostamenti temporanei  devono essere rimossi a cura dei
fruitori al  momento dell'abbandono  e comunque  al termine della
giornata venatoria.

5. Gli  appostamenti temporanei  per la  caccia di selezione agli
ungulati possono  essere lasciati  in essere  con il consenso del
proprietario e del conduttore del fondo.

ARTICOLO 60
(Zone di impianto degli appostamenti)

1. Le Province nel piano faunistico-venatorio individuano le zone
in cui sono collocabili gli appostamenti fissi con richiami vivi.

2. Le  Province possono altresì individuare zone che interessano
tratti montani  di crinale,  già  individuate  in  provvedimenti
provinciali, in cui non possono essere collocati gli appostamenti
di cui  agli articoli  58 e  59 per  la  caccia  alla  selvaggina
migratoria.

3. Agli  appostamenti fissi  con richiami  vivi, già  costituiti
alla data  di entrata  in vigore della legge 11 febbraio 1992, n.
157 (Norme  per la  protezione della  fauna selvatica omeoterma e
per il  prelievo venatorio  L. 157/92),  non si  applica, per  la
durata dei primi due piani faunistici, e comunque fino al termine
della fruizione  continuativa da  parte di  un unico  titolare di
autorizzazione, quanto indicato al comma 1.

ARTICOLO 61
(Distanze dagli appostamenti fissi "alla minuta selvaggina")

1.  Nella  costruzione  degli  appostamenti  fissi  "alla  minuta
selvaggina" devono essere rispettate le seguenti distanze:

a) 100 metri dagli appostamenti dello stesso tipo;
b) 100 metri dagli appostamenti fissi senza richiami vivi;
c) 100  metri da  appostamenti fissi  per colombacci con l'uso di
   richiami vivi;
d) 400 metri da appostamenti fissi per palmipedi e trampolieri.

2. La Provincia, su richiesta del Comitato di gestione degli ATC,
può modificare  fino a  200 metri la distanza di cui al comma 1,
lettera d).

ARTICOLO 62
(Distanze dagli  appostamenti fissi  per colombacci  con richiami
vivi)

1. Nella  costruzione degli appostamenti fissi per colombacci con
richiami vivi devono essere rispettate le seguenti distanze:

a) 100 metri da appostamenti fissi "alla minuta selvaggina";
b) 100 metri da appostamenti fissi senza richiami vivi;
c) 400 metri da appostamenti fissi per palmipedi e trampolieri;
d) 700 metri da appostamenti dello stesso tipo.

2. La  Provincia, su richiesta del Comitato di gestione dell'ATC,
può, per la gestione di particolari territori, modificare fino a
350 metri la distanza di cui al comma 1, lettera d).

3. Le  Province possono  autorizzare l'impianto  di  due  capanni
complementari compresi  in un  raggio di  25  metri  dal  capanno
principale.

ARTICOLO 63
(Distanze dagli appostamenti fissi per palmipedi e trampolieri)

1. Nella  costruzione degli  appostamenti fissi  per palmipedi  e
trampolieri deve  essere rispettata  la distanza  di 1.000  metri
dagli appostamenti fissi di qualsiasi tipo.

2. La  Provincia, su richiesta del Comitato di gestione dell'ATC,
può, per  la  gestione  di  particolari  territori,  ridurre  la
distanza di cui al comma 1 a 400 metri.

3. Nelle  aree  allagate  artificialmente,  le  Province  possono
autorizzare, oltre all'appostamento principale, la costruzione di
due capanni  complementari. Nelle  aree allagate  superiori  a  5
ettari  possono   essere  autorizzati   fino  a  quattro  capanni
complementari.

4. I  capanni complementari  possono essere  collocati a distanza
non inferiore  a 80 metri dall'appostamento principale o da altri
capanni complementari.

5. La  presenza dell'acqua all'interno dei laghi artificiali deve
essere assicurata  per almeno  dieci mesi  all'anno, fatti  salvi
eventuali fenomeni  di evaporazione  naturale e  provvedimenti di
enti territoriali che ne impongano il prosciugamento.

6.  Nei   laghi  artificiali   e  nelle   altre   aree   allagate
artificialmente è  vietata  qualsiasi  predisposizione  di  sito
diversa dai  capanni autorizzati,  ad eccezione  degli argini  di
contenimento dell'acqua.

ARTICOLO 64
(Distanze dagli appostamenti fissi senza richiami vivi)

1. Nella costruzione degli appostamenti fissi senza richiami vivi
devono essere rispettate le seguenti distanze:

a) 100 metri da appostamenti dello stesso tipo;
b) 100 metri da appostamenti fissi "alla minuta selvaggina";
c) 100  metri da  appostamenti fissi  per colombacci con l'uso di
   richiami vivi;
d) 400 metri da appostamenti fissi per palmipedi e trampolieri.

ARTICOLO 65
(Distanze dagli appostamenti temporanei)

1. Nella  costruzione degli  appostamenti  temporanei  si  devono
rispettare le seguenti distanze:

a) 80 metri da appostamenti dello stesso tipo;
b) 200 metri da appostamenti fissi "alla minuta selvaggina";
c) 100 metri da appostamenti fissi senza richiami vivi;
d) 100  metri da  appostamenti fissi  per  colombacci;  nel  caso
   vengano utilizzati  volantini o richiami vivi per la caccia al
   colombaccio la distanza è 200 metri;
e) 400   metri    dagli    appostamenti  fissi  per  palmipedi  e
   trampolieri.

ARTICOLO 66
(Norme generali sulle distanze degli appostamenti)

1. Le  distanze di  cui agli  articoli 61,  62, 63,  64 e 65 sono
misurate dal centro del capanno o dal bordo di laghi artificiali.

2. Nella  fascia di  confine con  altre Regioni  la cui normativa
preveda distanze  fra appostamenti diverse da quelle previste nel
presente   regolamento,   le   autorizzazioni   sono   rilasciate
applicando la distanza minore fra quelle previste dalle normative
delle Regioni interessate.

3. Le  distanze di  cui agli  articoli 61,  62, 63  e 64  non  si
applicano agli  appostamenti fissi autorizzati prima dell'entrata
in vigore del presente regolamento.

ARTICOLO 67
(Distanze degli appostamenti da istituti faunistici)

1. Nella costruzione di appostamenti fissi deve essere rispettata
una distanza  non inferiore  a 400 metri dalle aree di divieto di
caccia.

2. La  Provincia, su richiesta del Comitato di gestione dell'ATC,
può modificare fino a 200 metri la distanza di cui al comma 1.

3. Nella  costruzione  di  appostamenti  temporanei  deve  essere
rispettata una  distanza non  inferiore a 100 metri dalle aree di
divieto di caccia.

4. Le  distanze di  cui ai  commi 1 e 3 non si applicano ai fondi
chiusi, alle  zone di rispetto venatorio, alle foreste demaniali,
ai divieti speciali di caccia istituiti ai sensi dell'articolo 33
della LR  3/1994, ai divieti di caccia che non hanno come fine la
tutela e  la salvaguardia  della fauna  selvatica e ai divieti di
caccia posti in Regioni confinanti.

5. Le  distanze di cui ai commi 1 e 3 non si applicano in caso di
appostamenti fissi  preesistenti alla  istituzione delle  aree di
divieto.

ARTICOLO 68
(Autorizzazioni per gli appostamenti fissi)

1. Gli  appostamenti fissi  sono soggetti ad autorizzazione della
Provincia.

2. Le Province autorizzano appostamenti fissi di cui all'articolo
58 in  numero  non  superiore  a  quello  rilasciato  nell'annata
venatoria 1989/1990.

3. L'autorizzazione all'appostamento fisso deve essere esibita al
personale di  vigilanza dal titolare o dai cacciatori autorizzati
ad utilizzare l'appostamento.

4. Il  titolare deve esporre all'interno del capanno principale e
degli eventuali  capanni  complementari,  le  tabelle  rilasciate
dalla Provincia  recanti la scritta "Appostamento fisso di caccia
n....".

5. L'autorizzazione  può essere  trasferita, su  richiesta,  dal
titolare ad  altra persona iscritta nell'elenco dei frequentatori
dell'appostamento da  almeno due  anni,  con  priorità  per  gli
ultrasessantenni e  i disabili,  previa  richiesta  scritta  alla
Provincia competente.

ARTICOLO 69
(Autorizzazione  per   gli  appostamenti   fissi   alla   "minuta
selvaggina")

1. Possono richiedere l'autorizzazione per gli appostamenti fissi
di cui  all'articolo 58, comma 1, lettera a) i soggetti che hanno
optato per  la forma  di caccia  di cui all'articolo 28, comma 3,
lettera b) della LR 3/1994.

2. Alla richiesta di autorizzazione devono essere allegati:

a) il  consenso scritto  del proprietario  e del  conduttore  del
   fondo. Nel  consenso devono  essere  indicati  il  Comune,  il
   foglio e la particella di ubicazione;
b) l'attestazione   di    avvenuto    pagamento  della  tassa  di
   concessione regionale;
c) la  planimetria in  scala  1:10.000  o  comunque  nella  scala
   disponibile presso  la Provincia,  illustrante  il  punto  nel
   quale viene  collocato il  capanno principale  e i  punti  nei
   quali vengono collocati gli eventuali capanni complementari;
d) l'eventuale elenco dei frequentatori dell'appostamento;
e) la  documentazione attestante  l'effettuazione dell'opzione di
   cui all'articolo 28, comma 3, lettera b) della LR 3/1994.

3. Le  Province rilasciano prioritariamente l'autorizzazione agli
ultrasessantenni ed ai disabili.

ARTICOLO 70
(Autorizzazione  per   appostamenti  fissi  ai  colombacci  e  ai
palmipedi e trampolieri con richiami vivi)

1.  La   Provincia  rilascia   le  autorizzazioni  relative  agli
appostamenti fissi  per colombacci  o per palmipedi e trampolieri
con l'uso  di richiami  vivi fino  al raggiungimento  del 70  per
cento del numero di appostamenti disponibili.

2. Alla  richiesta di  autorizzazione devono  essere  allegati  i
documenti di  cui all'articolo  69, comma 2, lettere a), b), c) e
d).

3. Le  autorizzazioni  rilasciate  ai  sensi  del  comma  1,  con
riferimento alla  data  di  autorizzazione,  possono  non  essere
rinnovate nella  stagione successiva  nei casi  in  cui  la  loro
permanenza  non   consenta  il  rilascio  di  autorizzazioni  per
appostamenti ai  cacciatori che  hanno optato  per  la  forma  di
caccia da  appostamento fisso ai sensi dell'articolo 28, comma 3,
lettera b) della LR 3/1994.

4. Le  Province rilasciano  prioritariamente l'autorizzazione  ai
cacciatori  che   hanno  optato   per  la   forma  di  caccia  da
appostamento fisso ai sensi dell'articolo 28, comma 3, lettera b)
della  LR   3/1994,  privilegiando   gli  ultrasessantenni  ed  i
disabili.

ARTICOLO 71
(Autorizzazione per appostamenti fissi senza richiami vivi)

1. Possono richiedere l'autorizzazione per gli appostamenti fissi
senza richiami vivi i Comitati di gestione dell'ATC.

2. Alla richiesta di autorizzazione devono essere allegati:

a) il  consenso scritto  del proprietario  e del  conduttore  del
   fondo, rilasciata al Comitato di gestione dell'ATC;
b) la  ricevuta attestante  l'avvenuto versamento  della tassa di
   concessione regionale;
c) la  planimetria in  scala  1:10.000  o  comunque  nella  scala
   disponibile presso  la Provincia,  in cui  è  evidenziato  il
   punto nel quale viene collocato l'appostamento.

ARTICOLO 72
(Validità delle autorizzazioni per gli appostamenti fissi)

1. L'autorizzazione  per gli  appostamenti fissi  è  valida  per
quattro anni  dalla data di rilascio. Entro sessanta giorni dalla
scadenza della  validità l'interessato  può chiedere il rinnovo
dell'autorizzazione.

2. Decorso il termine di cui al comma 1 l'autorizzazione decade.

3. Dopo  il primo anno di validità il titolare deve, entro venti
giorni dalla  scadenza annuale,  inviare alla Provincia una copia
del consenso  del proprietario  e del  conduttore del fondo e una
copia della  ricevuta di  pagamento della  tassa  di  concessione
regionale.

4. Decorso il termine di cui al comma 3 l'autorizzazione decade.

5. In caso di decadenza le successive richieste di autorizzazione
devono  essere   considerate  a  tutti  gli  effetti  come  nuove
autorizzazioni.

ARTICOLO 73
(Richiesta di nuove autorizzazioni e di nuove collocazioni)

1. Le  richieste di  nuove collocazioni o di nuove autorizzazioni
devono essere  presentate alla  Provincia  competente,  corredate
dalla documentazione  di cui  agli articoli  69 o 70, nel periodo
compreso fra il 1 ed il 28 febbraio di ogni anno.

2. Entro  il 30  aprile la  Provincia comunica,  a mezzo  lettera
raccomandata,   agli   interessati   l'eventuale   motivato   non
accoglimento della  richiesta. Trascorso  il  termine  senza  che
all'interessato sia pervenuta alcuna comunicazione, la domanda si
ritiene accolta.

3. Le  nuove collocazioni  possono essere  richieste anche  prima
della scadenza  della validità o contestualmente alla domanda di
rinnovo.

ARTICOLO 74
(Revoca dell'autorizzazione per l'appostamento)

1. L'autorizzazione per l'appostamento fisso è revocata:

a) in  caso  di  modificazione  abusiva  della  dislocazione  del
   capanno autorizzato;
b) in  caso di  dichiarazioni mendaci in ordine a quanto previsto
   all'articolo 69, comma 2 e all'articolo 70, comma 2.

ARTICOLO 75
(Dismissione di appostamento fisso)

1. In  caso di  cessazione dell'attività,  di decadenza o revoca
dell'autorizzazione, tutti  i capanni  e le  strutture aggiuntive
devono essere  smantellate  entro  sessanta  giorni  a  cura  del
titolare dell'autorizzazione.

2. Su  richiesta del  titolare dell'autorizzazione, corredata dal
consenso del  proprietario e del conduttore del fondo, il termine
di cui  al comma  1 può essere prorogato dalla Provincia per due
anni.

ARTICOLO 76
(Distanze per la caccia vagante e il recupero dei capi feriti)

1.  Nel   raggio  di  200  metri  da  appostamenti  "alla  minuta
selvaggina" è  vietata, nel  periodo di utilizzazione, la caccia
in forma  vagante alla selvaggina migratoria, fatta eccezione per
la beccaccia.

2. Il  divieto di  cui al  comma 1  è operante  in  presenza  di
tabelle poste  dal titolare  dell'appostamento conformi  a quanto
previsto all'articolo 26 della LR3/1994.

3.  Il  titolare  dell'autorizzazione  per  l'appostamento  "alla
minuta selvaggina"  e i  cacciatori da  lui  autorizzati  all'uso
dello stesso  possono uscire  con il  fucile per  il recupero  di
animali feriti per un raggio di 50 metri dal capanno.

4. La caccia vagante e l'allenamento dei cani sono vietati ad una
distanza inferiore  a 50  metri dal  perimetro  della  superficie
allagata artificialmente  in cui  si trovano gli appostamenti per
palmipedi e trampolieri con l'uso di richiami vivi.

5. Il  divieto di  cui al  comma 4  è operante  in  presenza  di
tabelle  poste   dal  titolare   conformi   a   quanto   previsto
dall'articolo 26 della LR 3/94.

6. Il  titolare dell'autorizzazione  per l'appostamento fisso per
palmipedi e  trampolieri  ed  i  cacciatori  da  lui  autorizzati
all'uso  dello   stesso  possono,  all'interno  della  superficie
allagata e lungo il perimetro della stessa, procedere al recupero
di animali feriti con l'uso del fucile.

ARTICOLO 77
(Accesso all'interno degli appostamenti fissi)

1.  L'accesso  con  armi  proprie  da  caccia  all'interno  degli
appostamenti fissi di cui all'articolo 58, comma 3, lettera a) è
consentito al titolare dell'autorizzazione e ai cacciatori da lui
autorizzati, che  abbiano optato  per la  forma di  caccia di cui
all'articolo 28, comma 3, lettera b) della LR 3/94.

2. Il  titolare comunica alla Provincia competente per territorio
l'elenco dei frequentatori dell'appostamento.

3. Il  titolare di autorizzazione per l'appostamento fisso di cui
all'articolo  58,   comma   1,   lettera   a)   può   consentire
l'utilizzazione dell'impianto  anche a  cacciatori  non  inseriti
nell'elenco dei frequentatori che abbiano optato per la caccia da
appostamento fisso.

4. I cacciatori che hanno fatto l'opzione di cui all'articolo 28,
comma 3,  lettera b)  della LR  3/1994 possono effettuare la loro
attività in tutti gli appostamenti di cui all'articolo 58.

ARTICOLO 78
(Uso di richiami negli appostamenti)

1. Negli  appostamenti fissi  non possono essere complessivamente
usati più  di quaranta  uccelli, con  il limite  di non  più di
dieci uccelli  di cattura per ciascuna specie. Negli appostamenti
temporanei non  possono essere  complessivamente  usati  più  di
dieci uccelli  per fruitore,  fino ad  un massimo  di  venti  per
appostamento, con  il limite  di non  più di  dieci  uccelli  di
cattura per specie.

2. Gli uccelli di allevamento appartenenti alle specie acquatiche
possono  rimanere   nelle   voliere   di   mantenimento   interne
all'impianto anche  in ore  notturne, purché  le  voliere  siano
collocate con un lato sull'argine o a distanza non superiore a 10
metri  dallo   stesso;  il   lato  della   voliera  più  lontano
dall'argine non  può essere  a distanza  superiore  a  30  metri
dall'argine stesso.  In caso  di più  capanni  autorizzati,  gli
uccelli consentiti possono essere detenuti in un'unica voliera.

3. Negli  appostamenti fissi  per palmipedi  e trampolieri il cui
titolare non  abbia optato  ai sensi  dell'articolo 28,  comma 3,
lettera b) della LR 3/94, i richiami vivi non possono superare le
venti unità per l'intero impianto.

ARTICOLO 79
(Catasto degli appostamenti fissi)

1.  Per   finalità  statistiche   le  Province   realizzano,  su
cartografia in  scala 1:25.000,  il  catasto  degli  appostamenti
fissi e  un archivio  delle relative  autorizzazioni, da  inviare
ogni anno alla Regione.

ARTICOLO 80
(Tassa di concessione regionale)

1.  Sono   soggetti  al  pagamento  della  tassa  di  concessione
regionale gli  appostamenti di cui all'articolo 58 e ciascuno dei
capanni complementari.

TITOLO VI
GESTIONE  FAUNISTICO-VENATORIA  E  MODALITÀ  DI  PRELIEVO  DEGLI
UNGULATI

CAPO I
GESTIONE FAUNISTICO-VENATORIA DEGLI UNGULATI

ARTICOLO 81
(Densità agricolo-forestale sostenibile)

1. La  gestione faunistico-venatoria  degli ungulati persegue gli
obiettivi indicati nel Piano faunistico-venatorio regionale ed è
finalizzata  al   mantenimento  della   densità   agro-forestale
sostenibile dai diversi ecosistemi, in relazione alle esigenze di
ciascuna specie.

2. Per densità agricolo-forestale sostenibile deve intendersi la
massima densità  raggiungibile  dalle  popolazioni  di  ungulati
senza che si determinino danni di rilievo alle coltivazioni, alle
piantagioni e alle altre specie animali.

3. Il Comitato di gestione dell'ATC definisce, per ogni distretto
di cui  all'articolo 82,  comma 3,  entro un anno dall'entrata in
vigore del  presente regolamento,  la densità agricolo-forestale
sostenibile  per   ciascuna  specie,  tenuto  conto  dei  criteri
generali indicati dall'INFS, e ne verifica il rispetto.

4. Decorso  il termine  di cui  al comma 3, la densità agricolo-
forestale è fissata dalla Provincia.

5. Fino  alla determinazione della densità agricolo-forestale di
cui  al  comma  3  la  densità  regionale  è  fissata,  per  il
cinghiale, a 2,5 soggetti ogni 100 ettari.

ARTICOLO 82
(Delimitazione dei  territori vocati, dei distretti di gestione e
delle zone di caccia)

1. Per  la gestione degli ungulati la Provincia, sentiti gli ATC,
individua nel  piano faunistico-venatorio provinciale i territori
vocati.

2. Le  superfici per  la gestione  del  cinghiale  devono  essere
ricomprese  entro   la  delimitazione   individuata   nel   piano
faunistico-venatorio regionale.

3.  La   gestione  degli   ungulati  è   effettuata  a   livello
territoriale in  unità minime  di gestione, denominate distretti
di gestione, definite dal Comitato di gestione dell'ATC.

4. Per  la caccia al cinghiale il Comitato di gestione, sentiti i
cacciatori di  cinghiale iscritti  all'ATC, individua,  per  ogni
distretto, zone di caccia o aree di battuta. Negli ATC confinanti
ove i  confini  amministrativi  non  consentono  l'individuazione
adeguata delle  aree di  battuta, i  Comitati di gestione possono
accordarsi per regolamentarne l'utilizzazione e la gestione.

ARTICOLO 83
(Compiti del  Comitato  di  gestione  dell'ATC  per  la  gestione
faunistico-venatoria degli ungulati)

1.  Per   la  gestione  faunistico-venatoria  degli  ungulati  il
Comitato di  gestione dell'ATC svolge, in particolare, i seguenti
compiti:

a) redige il piano di gestione di cui all'articolo 84, sulla base
   delle indicazioni della Provincia;
b) organizza,  per ciascuna  specie, censimenti  o stime  annuali
   delle popolazioni;
c) individua un responsabile per ciascun distretto di gestione;
d) assegna  ad ogni  distretto di  gestione un numero adeguato di
   cacciatori  iscritti   all'ATC,  abilitati   alla  caccia   di
   selezione a  cervidi e  bovidi e  alla caccia  in  battuta  al
   cinghiale  e   ripartisce  fra   loro  i   capi   abbattibili,
   individuati  nei   piani  di  prelievo,  provvedendo,  qualora
   risulti necessario, alla formulazione di graduatorie;
e) individua  modalità, localizzazione  e tempi di effettuazione
   dei prelievi, nel rispetto della normativa vigente;
f) stabilisce   l'ammontare  del  contributo  da  pagare  per  la
   partecipazione alla  caccia di  selezione a cervidi e bovidi e
   alla  caccia   al  cinghiale,  da  parte  dei  cacciatori  non
   iscritti;
g) cura  l'allestimento e  la gestione  dei punti  di raccolta  e
   controllo  dei   capi  abbattuti,   nonché  le  modalità  di
   comunicazione e  controllo delle  uscite  di  caccia.  Per  la
   caccia al  cinghiale l'organizzazione dei punti di raccolta è
   di norma affidata alle singole squadre;
h) redige  e invia  alla Provincia,  entro il 28 febbraio di ogni
   anno, una relazione sulle attività di gestione svolte.

ARTICOLO 84
(Piano di gestione degli ungulati)

1. Il  Comitato di  gestione dell'ATC, sentiti i responsabili dei
distretti di  cui all'articolo  83, comma  1,  lettera  c)  e  le
Organizzazioni professionali agricole di zona, redige il piano di
gestione annuale  e lo  invia, entro  il 15  maggio di ogni anno,
alla Provincia. Il piano di gestione comprende:

a) il piano di assestamento e prelievo redatto per ogni specie;
b) gli interventi per la prevenzione dei danni;
c) le  altre azioni  utili al  controllo della  presenza e  della
   localizzazione delle specie ungulate.

2. Il  piano di  gestione fissa,  per ogni distretto, gli oneri a
carico dei  cacciatori per  il risarcimento  di  eventuali  danni
causati dalla mancata realizzazione del piano stesso.

3. Per  la  realizzazione  del  piano  di  gestione  può  essere
stabilito un  contributo a  carico dei  cacciatori iscritti  alle
squadre o alla caccia di selezione a cervidi e bovidi.

4. Il  piano di  gestione deve  garantire il raggiungimento della
densità fissata ai sensi dell'articolo 81, commi 3, 4 e 5.

5. A  partire dalla  stagione venatoria 2003-2004 i distretti che
non hanno  raggiunto la  densità fissata  ai sensi dell'articolo
81, commi  3, 4  e 5  per la  specie cinghiale, sono gestiti come
aree non vocate.

ARTICOLO 85
(Gestione degli ungulati nelle aziende faunistico-venatorie)

1. Nelle  aziende faunistico-venatorie  le attività  di gestione
sono attuate  dal titolare  dell'autorizzazione secondo specifici
piani di  abbattimento approvati  dalla  Provincia  entro  il  15
luglio di ogni anno.

2. I  censimenti delle popolazioni di ungulati sono svolti con il
controllo della  Provincia, che  indica tempi  e  metodi  per  il
coordinamento delle  relative operazioni  con analoghe iniziative
attuate dal Comitato di gestione dell'ATC contiguo all'azienda.

3. Nelle  aziende faunistico-venatorie  il prelievo  selettivo di
cervidi e bovidi può essere eseguito anche da:

a) cacciatori  non iscritti ai registri provinciali per la caccia
   di selezione,  purché accompagnati da persona in possesso dei
   requisiti di cui all'articolo 88, comma 1, lettera a);
b) cacciatori  muniti di abilitazione conseguita in altre Regioni
   d'Italia.

4. Nelle aziende faunistico-venatorie la caccia al cinghiale può
essere  esercitata   sia  in   forma  singola   che  in  battuta,
prescindendo dal  possesso dei  requisiti di cui all'articolo 88,
comma 1, lettera b).

ARTICOLO 86
(Controlli delle popolazioni di ungulati)

1. Le  Province, in  collaborazione con  i Comitati  di  gestione
degli ATC,  al fine  di garantire  il mantenimento della densità
agro-forestale compatibile individuata ai sensi dell'articolo 81,
commi 3,  4 e 5, per ciascuna specie di ungulati, in relazione al
territorio  ed  ai  singoli  distretti,  adottano  interventi  di
controllo e  di limitazione delle popolazioni in ogni periodo, ai
sensi dell'articolo  37, commi  2, 3  e 4 della LR 3/1994. Per la
specie cinghiale,  in presenza  di gravi  danni  alla  produzione
agricola, il  proprietario richiede  alla Provincia interventi di
riduzione. Qualora  la Provincia  non organizzi  gli abbattimenti
entro  venti   giorni  dal   ricevimento  della   richiesta,   il
proprietario può  organizzare gli  abbattimenti avvalendosi  dei
soggetti di cui all'articolo 37 della LR 3/1994.

2. Nelle  aree di divieto di caccia gli interventi di controllo e
limitazione:

a) sono  attuati  dagli  agenti  provinciali  o,  sotto  il  loro
   coordinamento, dai  proprietari o  conduttori dei fondi muniti
   di licenza  per l'esercizio  venatorio, dagli  agenti previsti
   dall'articolo 51  della LR  3/1994 e dal personale in possesso
   di idoneo titolo rilasciato dalla Provincia;
b) devono  essere concentrati prevalentemente nei mesi da gennaio
   a maggio  con  l'obiettivo,  nelle  zone  di  ripopolamento  e
   cattura, della totale eliminazione del cinghiale.

3. Nelle  aziende faunistico-venatorie,  agrituristico-venatorie,
nei centri  privati di  riproduzione della  fauna selvatica  allo
stato naturale e nelle aree per l'addestramento dei cani:

a) gli  interventi di controllo e limitazione sono realizzati dal
   titolare dell'autorizzazione,  avvalendosi dei soggetti di cui
   all'articolo 37 della LR 3/1994;
b) la  Provincia dispone  dei capi  abbattuti  per  rifondere  le
   strutture di  cui al  presente comma  dei danni  subiti e  dei
   costi dell'intervento.  In caso  di eventuale vendita dei capi
   abbattuti le  somme incassate  restano  a  disposizione  della
   Provincia.

4. Nel  caso in cui all'interno delle strutture di cui al comma 3
le  densità   agro-forestali  sostenibili   siano  superate,  la
Provincia, informato  l'ATC, richiede  ai titolari  di effettuare
interventi  di   riduzione   delle   popolazioni   di   ungulati,
indicandone tempi  e modalità.  Qualora gli interventi non siano
stati realizzati  dalla struttura  privata entro  quindici giorni
dalla richiesta,  la Provincia  li  effettua  direttamente  e  ne
addebita il costo alla struttura privata.

5. Nelle  aree protette,  con particolare riferimento a quelle di
cui alla legge regionale 11 aprile 1995, n. 49 (Norme sui parchi,
le riserve  naturali e  le aree  naturali protette  di  interesse
locale),  gli   interventi  di   controllo  e   limitazione  sono
realizzati  dagli   organi  di  gestione  dell'area  protetta  su
richiesta della Provincia.

6. Nelle aree di cui al comma 5 i piani di prelievo del cinghiale
sono previsti  nei  piani  di  gestione  predisposti  dall'organo
gestore,  d'intesa  con  le  strutture  competenti  della  Giunta
regionale.

ARTICOLO 87
(Ripopolamenti, immissioni e detenzione)

1.  L'immissione   di  ungulati  nel  territorio  regionale  può
avvenire,  sentito   l'ATC,  esclusivamente   su   autorizzazione
motivata  della   Provincia,  previo   parere  della   competente
struttura della Giunta regionale.

2. La  detenzione  di  ungulati  è  consentita,  nell'ambito  di
strutture recintate, nei seguenti luoghi:

a) allevamenti  di selvaggina  di cui  agli articoli  39, 40 e 41
   della LR 3/1994;
b) aree per l'addestramento dei cani di cui all'articolo 24 della
   LR3/1994. In tali aree i recinti adibiti all'addestramento dei
   cuccioli di età non superiore ai diciotto mesi possono essere
   autorizzati anche con superfici inferiori a 10 ettari;
c) aziende faunistico-venatorie ed agrituristico-venatorie di cui
   agli articoli  20 e  21 della  LR 3/1994;  in queste  aree  è
   consentito  anche   l'abbattimento  dei   capi   eventualmente
   riprodotti.

CAPO II
CACCIA AL CINGHIALE E PRELIEVO SELETTIVO DEGLI ALTRI UNGULATI

ARTICOLO 88
(Requisiti per l'esercizio della caccia agli ungulati)

1. Il  Comitato di  gestione dell'ATC per la gestione faunistico-
venatoria degli ungulati si avvale di:

a) cacciatori di cervidi e bovidi, muniti di attestato conseguito
   presso la Provincia a seguito di superamento di esame;
b) cacciatori di cinghiali in qualità di:

   1) cacciatori  abilitati all'esercizio  venatorio a seguito di
      superamento dell'esame  di cui  all'articolo  29,  comma  7
      della LR 3/1994;
   2) cacciatori  iscritti, alla  data del  31 dicembre 1995, nei
      registri provinciali  relativi alle  squadre di  caccia  al
      cinghiale  in   battuta,  anche  se  provenienti  da  altre
      Regioni;
   3) cacciatori,  privi dei  requisiti di cui ai numeri 1) e 2),
      in possesso  di attestato  di frequenza,  rilasciato  dalle
      Associazioni venatorie,  per la  partecipazione a  corsi di
      formazione  e   specializzazione  relativi  alle  norme  di
      comportamento e  di sicurezza per la caccia al cinghiale in
      battuta;
   4) guardiacaccia    di    aziende    faunistico-venatorie    e
      agrituristico venatorie  in possesso  del decreto da almeno
      un anno;
   
c) conduttori  di  cani  da  traccia  abilitati  dalla  Provincia
   mediante appositi corsi.

2. L'attestato  di cui al comma 1, lettera b), numero 3) non può
essere rilasciato ai cacciatori provenienti da altre Regioni.

3. Gli  attestati di  cui al  comma 1 hanno validità su tutto il
territorio regionale.

4. I  programmi didattici  relativi agli esami di cui al comma 1,
lettera a), e ai corsi di cui al comma 1, lettera b), numero 3) e
lettera c)  sono stabiliti  dalla  Provincia,  sentito  l'INFS  e
l'Ente nazionale  cinofilia italiana (ENCI) per i corsi di cui al
comma 1, lettera c).

ARTICOLO 89
(Recupero dei capi feriti)

1. Fermo  restando che  i capi feriti in azione di caccia vengono
recuperati dai  cacciatori stessi con i propri mezzi, il Comitato
di gestione  dell'ATC può  istituire forme  di recupero dei capi
feriti avvalendosi  dei soggetti di cui all'articolo 88, comma 1,
lettera c).

2.  Il   conduttore   del   cane   da   traccia   può,   durante
l'effettuazione delle operazioni di recupero, utilizzare armi con
o senza ottica di puntamento.

3. Il cane utilizzato deve essersi qualificato in prove di lavoro
riconosciute dall'Associazione  nazionale cani  da traccia, dalle
Associazioni venatorie o dall'ENCI.

4. Il conduttore del cane da traccia, in presenza di personale di
vigilanza  dell'istituto,   può  effettuare  il  recupero  anche
all'interno di  aree a  gestione privata  o poste  in divieto  di
caccia.

ARTICOLO 90
(Controlli sui capi abbattuti)

1. Oltre  a quanto  previsto  negli  articoli  91  e  92  per  il
controllo dei  capi abbattuti,  le Province  stabiliscono  forme,
modi e tempi.

2. Per  lo svolgimento  di particolari  programmi di  ricerca, su
richiesta del  Comitato di  gestione dell'ATC,  il cacciatore  è
tenuto a  presentare il  capo  abbattuto  ad  uno  dei  punti  di
raccolta e  controllo individuati  dal  Comitato  stesso  per  le
necessarie  verifiche,   misurazioni   biometriche   o   prelievi
sanitari.

ARTICOLO 91
(Caccia di selezione a cervidi e bovidi)

1. La  caccia di  selezione a  cervidi e bovidi è esercitata dai
cacciatori abilitati  ai sensi dell'articolo 88, comma 1, lettera
a) e  iscritti al  registro  dei  cacciatori  per  la  caccia  di
selezione a cervidi e bovidi, istituito presso ogni Provincia.

2. La  caccia  di  selezione  è  esercitata,  secondo  le  norme
definite dalla  Provincia, esclusivamente  in forma  individuale,
con i  sistemi della cerca e dell'aspetto, senza l'uso dei cani e
con l'esclusione di qualsiasi forma di battuta.

3. Il  Comitato di gestione dell'ATC assegna ad ogni distretto un
numero di  cacciatori iscritti  e abilitati,  in  proporzione  al
numero dei capi prelevabili.

4. Il Comitato di gestione può riservare una quota non superiore
al 10 per cento di cervidi e bovidi, abbattibili con la caccia di
selezione, a  cacciatori non  iscritti all'ATC  e non  abilitati,
purché accompagnati da personale abilitato.

5. Per  la caccia  di selezione  sono utilizzabili esclusivamente
armi a canna rigata a caricamento singolo manuale o a ripetizione
semiautomatica, di  calibro non  inferiore a  5,6 millimetri, con
bossolo a  vuoto  di  altezza  non  inferiore  a  40  millimetri.
altresì ammesso l'uso di fucili a due o tre canne, con l'obbligo
dell'uso esclusivo  della canna rigata. Qualsiasi arma utilizzata
per il  prelievo selettivo  deve essere  munita di  ottica  o  di
sistemi di puntamento elettronico.

6. Su  ogni capo di cervidi e bovidi abbattuto il cacciatore deve
apporre un  contrassegno numerato,  rilasciato  dal  Comitato  di
gestione, prima di rimuoverlo dal luogo di abbattimento.

7. Il  cacciatore di  cervidi e  bovidi entro quindici giorni dal
termine del  periodo  di  caccia  deve  inviare  al  Comitato  di
gestione la  scheda di  abbattimento. La  scheda, rilasciata  dal
Comitato di gestione, deve
essere compilata per ciascun capo abbattuto.

8. Per  la gestione  faunistico-venatoria di popolazioni di cervo
che interessano  più Regioni,  la Regione  può disciplinare  il
prelievo, d'intesa con le Regioni confinanti.

ARTICOLO 92
(Caccia al cinghiale)

1. La  caccia al  cinghiale è esercitata in battuta salvo quanto
previsto all'articolo 85, comma 4.

2. Il  periodo, le giornate e gli orari della caccia al cinghiale
in battuta  sono stabiliti  dal Comitato  di  gestione  dell'ATC,
tenuto conto di quanto fissato dal calendario venatorio regionale
e in  modo tale  da garantire  lo svolgersi  delle altre forme di
caccia.

3. La  caccia al cinghiale è esercitata dai cacciatori abilitati
ai sensi  dell'articolo 88,  comma 1,  lettera b)  e iscritti  al
registro dei  cacciatori per  la caccia  al  cinghiale  istituito
presso ogni Provincia.

4. La  caccia in  battuta al cinghiale si effettua con cacciatori
riuniti in  squadre  composte  da  almeno  quaranta  iscritti  al
registro dei  cacciatori per  la caccia  al cinghiale,  istituito
presso ogni Provincia ed all'ATC. Ogni cacciatore può iscriversi
ad una sola squadra in Toscana.

5. Le battute possono essere effettuate con la presenza di almeno
diciotto  iscritti   alla  squadra.   A  partire  dalla  stagione
venatoria 2004-2005,  nelle Province  dove i  danni provocati dai
cinghiali  superino  complessivamente  0,42  euro  ad  ettaro  di
superficie agricolo-forestale  (SAF) le  squadre sono composte da
almeno sessanta iscritti e il numero minimo dei partecipanti alle
battute è venticinque.

6. Le Province, sentiti i Comitati di gestione degli ATC, possono
aumentare il  numero degli  iscritti alle squadre e il numero dei
partecipanti alle battute.

7. Le  Province, constatata  tramite  l'ATC  l'impossibilità  di
raggiungere il  numero minimo di iscrizioni alla squadra, possono
chiedere alla  Giunta regionale  deroghe per  la diminuzione  del
numero minimo.

8. Alle  battute di  caccia al  cinghiale possono partecipare, in
qualità  di   ospiti,  anche  cacciatori  non  in  possesso  dei
requisiti di  cui all'articolo  88,  comma  1,  lettera  b),  non
iscritti alla squadra.

9. Entro  il 31  maggio di ogni anno i responsabili delle squadre
comunicano all'ATC  l'elenco dei cacciatori iscritti alla squadra
e il nominativo del responsabile delle battute.

10. Il  Comitato di  gestione dell'ATC assegna le aree di battuta
alle squadre  di cui  al comma  4. Le  assegnazioni sono  fatte a
rotazione programmata,  decisa all'unanimità  fra i responsabili
delle  battute;   qualora  non   si  raggiunga   l'unanimità  le
assegnazioni sono fatte giornalmente per sorteggio entro le ore 8
di ogni  giornata di  caccia alla presenza dei responsabili delle
battute.

11. Il  Comitato di  gestione può  assegnare le  aree di battuta
direttamente ad  una squadra,  previo accordo dei tre quarti (con
arrotondamento al numero intero superiore) dei responsabili delle
battute.   A   partire   dalla   stagione   venatoria   2003-2004
l'assegnazione alla  squadra è  revocata qualora  nel  distretto
interessato l'ammontare  dei danni superi il doppio del parametro
di cui  al comma  5 o  nel caso in cui le domande di indennizzo e
l'ammontare complessivo  dei danni  non siano diminuiti di almeno
il 20 per cento rispetto alla situazione dell'anno precedente.

12. Nella caccia in battuta al cinghiale sono utilizzabili:

a) fucile a canna liscia caricato con munizioni a palla unica;
b) armi a canna rigata di calibro non inferiore a 5,6 millimetri,
   con bossolo  a vuoto di altezza non inferiore a 40 millimetri.
   altresì ammesso l'uso di fucili a due o tre canne;
c) arco  di potenza  non inferiore  a 50 libbre standard AMO, con
   allungo di 28 pollici e frecce dotate di punta a lama semplice
   o multipla non inferiore a 25 millimetri;
d) apparecchi  radio ricetrasmittenti,  esclusivamente a  fini di
   sicurezza.  L'utilizzo   di  questi   apparecchi  deve  essere
   comunicato,  all'inizio   di  ogni  stagione  venatoria,  alla
   Provincia ed  all'ATC di  competenza da parte del responsabile
   della squadra di caccia.

13. I  partecipanti alla  caccia  al  cinghiale  in  battuta  non
possono portare  cartucce a  munizione spezzata.  I battitori e i
bracchieri possono portare cartucce caricate a salve.

14.  Il   responsabile  della   battuta  deve   compilare,  prima
dell'inizio della  battuta, la  scheda delle  presenze, e  a fine
battuta la  scheda di abbattimento. Le schede rilasciate dall'ATC
devono essere  inviate entro  quindici  giorni  dal  termine  del
periodo di caccia al Comitato di gestione dell'ATC.

ARTICOLO 93
(Gestione del territorio non vocato alla presenza del cinghiale)

1. Nel  territorio non  vocato alla  presenza  del  cinghiale  la
Provincia dispone,  durante il  periodo consentito dal calendario
venatorio, le azioni per l'eliminazione del cinghiale, al fine di
prevenire i  danni alla produzione agricola e per la salvaguardia
della piccola selvaggina.

2. Nel  territorio non  vocato alla  presenza  del  cinghiale  la
Provincia, al fine di ottimizzare i risultati, può sostituire la
caccia al cinghiale con il prelievo programmato.

3.  La   Provincia,  sentite  le  Organizzazioni  agricole  e  le
Associazioni venatorie,  predispone, entro  sei mesi dall'entrata
in vigore  del  presente  regolamento,  il  piano  di  intervento
annuale  per   il   territorio   non   vocato,   affidandone   la
realizzazione agli  ATC. Il  Piano fissa  i tempi,  le modalità,
compresi eventuali  abbattimenti in  forma singola, gli obiettivi
da conseguire  e le  scadenze di verifica. Il piano di intervento
è trasmesso alla competente struttura della Giunta regionale.

4. Per l'attuazione del piano, l'ATC può avvalersi delle squadre
iscritte al  registro provinciale per la caccia al cinghiale, dei
cacciatori di  selezione e  di altri  cacciatori in forma singola
che  diano  la  propria  disponibilità.  Agli  abbattimenti  per
l'attuazione del  piano partecipano  i cacciatori  che si rendano
disponibili anche  per le  operazioni di  prevenzione  dei  danni
mediante la realizzazione di difese passive.

5. Qualora  l'ATC non  provveda all'attuazione  del piano  o  non
raggiunga gli  obiettivi minimi  fissati, la  Provincia  provvede
direttamente agli interventi.

6. Al di fuori della stagione venatoria la Provincia attua azioni
volte alla  eliminazione del  cinghiale, avvalendosi delle figure
previste  dall'articolo   37  della   LR  3/1994  e  chiamando  a
collaborare, se del caso, anche cacciatori delle squadre operanti
in distretti limitrofi.

7. I  proprietari o i conduttori di fondo possono richiedere alla
Provincia  di  organizzare  specifici  abbattimenti.  Qualora  la
Provincia non  organizzi gli  abbattimenti  entro  cinque  giorni
dalla  richiesta,  le  azioni  sono  attuate  dai  proprietari  o
conduttori di fondi, avvalendosi dei soggetti di cui all'articolo
37 della LR 3/1994.

ARTICOLO 94
(Commissione regionale)

1. La Giunta regionale istituisce una Commissione per la verifica
della gestione degli ungulati.

2. La  Commissione è composta da un rappresentante della Regione
con funzioni  di presidente, un rappresentante di ogni Provincia,
un rappresentante  di ogni  ATC  e  un  rappresentante  per  ogni
Organizzazione  agricola   e  per   ogni  Associazione  venatoria
riconosciute a livello regionale.

3. I  rappresentanti delle  Province e  degli ATC  partecipano ai
lavori della  Commissione quando  gli  argomenti  all'ordine  del
giorno riguardano i territori di loro competenza.

4. In  caso di  accertate inadempienze  da parte delle Province e
degli ATC,  la Commissione  propone  alla  Giunta  regionale  gli
interventi necessari.

TITOLO VII
NORME FINALI

ARTICOLO 95
(Abrogazioni)

1. Sono abrogati i seguenti regolamenti:

a) regolamento  regionale 21  febbraio 1995,  n.  1  (Regolamento
   degli appostamenti);
b) regolamento  regionale 21 febbraio 1995, n. 2 (Regolamento per
   il rilascio  del  certificato  di  abilitazione  all'esercizio
   venatorio);
c) regolamento  regionale 21 febbraio 1995, n. 3 (Regolamento per
   gli allevamenti di selvaggina per fini di ripopolamento);
d) regolamento  regionale 21 febbraio 1995, n. 4 (Regolamento per
   la cattura degli uccelli da utilizzare a scopo di richiamo);
e) regolamento  regionale 22 marzo 1995, n. 9 (Regolamento per la
   detenzione  e   l'allevamento  di   fauna  selvatica   a  fini
   ornamentali ed  amatoriali e  per l'utilizzazione dei richiami
   vivi);
f) regolamento  regionale 16 agosto 1995, n. 11 (Reg. 21 febbraio
   1995, n.  1, concernente  "Regolamento degli  appostamenti"  e
   Reg. 22  maggio 1995,  n. 9,  concernente "Regolamento  per la
   detenzione e  l'allevamento  della  fauna  selvatica  ai  fini
   amatoriali e  ornamentali e per l'utilizzo dei richiami vivi".
   Modifiche);
g) regolamento  regionale 3  maggio 1996,  n. 3  (Regolamento  di
   accesso e gestione degli ambiti territoriali di caccia);
h) regolamento regionale 15 luglio 1996, n. 4 (Regolamento per la
   gestione faunistico-venatoria degli ungulati);
i) regolamento  regionale 15  novembre 1996,  n. 9  (Modifiche al
   Reg. 21  febbraio 1995, n. 1, "Regolamento degli appostamenti"
   e  al  Reg.  27  febbraio  1995,  n.  9  "Regolamento  per  la
   detenzione e  l'allevamento  della  fauna  selvatica  ai  fini
   ornamentali e  amatoriali e  per l'utilizzazione  dei richiami
   vivi", già modificato con Reg. 16 agosto 1995, n. 11);
j) regolamento  regionale 16 ottobre 1997, n. 7 (Reg. 21 febbraio
   1995, n.  4  "Regolamento  per  la  caccia  degli  uccelli  da
   utilizzare a scopo di richiamo"-Modifiche e integrazioni);
k) regolamento  regionale 26  marzo 1998,  n. 1  (Utilizzo  delle
   gabbie per  la detenzione di uccelli da richiamo per attività
   venatoria. Modifiche ed integrazioni al Reg. n. 9 del 1995);
l) regolamento regionale 8 aprile 1998, n. 2 (Modifiche al Reg. 3
   maggio 1996,  n. 3 concernente "Ambiti territoriali di caccia-
   Regolamento di  accesso e gestione" e dal regolamento 7 giugno
   1999, n. 1);
m) regolamento  regionale 7 giugno 1999, n. 1 (Modifica al Reg. 3
   maggio 1996  n. 3 concernente "Ambiti territoriali di caccia -
   Regolamento di accesso e gestione");
n) decreto  del Presidente della Giunta regionale 1 ottobre 2001,
   n. 47/R  (Reg. 3 maggio 1996, n. 3 di accesso e gestione degli
   ambiti territoriali di caccia. Modifica).

ARTICOLO 96
(Regolamento non inserito nel testo unico che rimane in vigore)

1. Resta  in vigore il regolamento regionale 15 novembre 2000, n.
8  (Regolamento   per  la   gestione  faunistico-venatoria  della
popolazione di cervo dell'Appennino Tosco-Emiliano).


Il presente  Regolamento è  pubblicato nel  Bollettino Ufficiale
della Regione Toscana.
È  fatto  obbligo  a  chiunque  spetti  di  osservarlo  e  farlo
osservare come Regolamento della Regione Toscana.

Firenze, 7 agosto 2002

Tito Barbini
(incaricato con DPGR n.181 del 23.07.2002)




FAUNA
CACCIA

