Commissioni   provinciali    e    commissione    regionale    per
l'artigianato. Albo  provinciale imprese  artigiane. Elezione dei
rappresentanti  delle   imprese   artigiane   nelle   commissioni
provinciali per l'artigianato.

Il Consiglio Regionale ha approvato il 15-3-1988
Il Presidente  della Giunta  Regionale promulga la seguente legge
regionale:

ARTICOLO 1
(Oggetto della legge)

1. La  presente  legge,  nei  limiti  dei  principi  fondamentali
stabiliti dalla  legge  8  agosto  1985,  n.  443  disciplina  le
Commissioni  provinciali   e   la   Commissione   regionale   per
l'artigianato,  l'Albo  provinciale  delle  imprese  artigiane  e
l'elezione  dei  rappresentanti  delle  imprese  artigiane  nelle
Commissioni provinciali per l'artigianato.

TITOLO I
Commissioni   provinciali    e    Commissione    regionale    per
l'artigianato.

ARTICOLO 2
(Organi    amministrativi     di    rappresentanza    e    tutela
dell'artigianato)

1.  Sono   organi  amministrativi,  di  rappresentanza  e  tutela
dell'artigianato in  Toscana, ai  sensi e  per gli  effetti degli
artt. 7,  9, 10,  11 e  4o e  5o comma dell'art. 13 della legge 8
agosto 1984,  n. 443, le Commissioni provinciali e la Commissione
regionale per l'artigianato.

2. Rimangono ferme le competenze statutarie e di legge, statale e
regionale, della  Regione, delle Province e dei Comuni, singoli e
associati.

ARTICOLO 3
(Commissione circondariale di Prato)

1. Nel  circondario di  Prato, di cui alla LR 9 novembre 1972, n.
29, è  istituita la  Commissione circondariale per l'artigianato
di Prato  con le  funzioni,  i  compiti  e  la  disciplina  delle
Commissioni provinciali previste dalla presente legge.

2. Ai  fini della  presente legge,  con la  dizione  "commissioni
provinciali per  l'artigianato" si  intende anche  la Commissione
circondariale di Prato.

CAPO I
Commissioni provinciali per l'artigianato.

ARTICOLO 4
(Funzioni e compiti)

1. Le  Commissioni  provinciali  per  l'artigianato  svolgono  le
funzioni riguardanti:

a) la  tenuta degli Albi provinciali delle imprese artigiane e le
   deliberazioni   relative   alle   iscrizioni,   modificazioni,
   cancellazioni, previo  accertamento dei  requisiti di cui agli
   artt. 2, 3, 4 e 5, 3o e 5o comma legge 8 agosto 1985, n. 443;
b) la revisione degli Albi;
c) il  rilascio delle  certificazioni relative  alle  iscrizioni,
   modificazioni e cancellazioni dall'Albo;
d) le attività di propria competenza in ordine alla elezione dei
   rappresentanti  delle   imprese  artigiane  nelle  Commissioni
   provinciali per l'artigianato;
e) la  compilazione e  trasmissione    agli  enti  previdenziali,
   assicurativi e  assistenziali degli  elenchi delle  iscrizioni
   all'Albo e delle relative variazioni.

2. Le Commissioni svolgono altresì i seguenti compiti di:

a) elaborazione  di programmi  di attività ed iniziative rivolte
   alla   valorizzazione    dell'artigianato   con    particolare
   riferimento alle lavorazioni artistiche;
b) collaborazione con la Commissione regionale per l'artigianato,
   con  le   Camere  di   Commercio,  Industria,   Artigianato  e
   Agricoltura, con  le Province ed i Comuni singoli e associati,
   in ordine  alle funzioni  di cui  alle lett. b) e c) dell'art.
   15;
c) predisposizione  di una  relazione annuale al Presidente della
   Giunta regionale,  concernente la  situazione e le prospettive
   dell'artigianato nel territorio di competenza.

ARTICOLO 5
(Composizione. Presidenza)

1. Le  Commissioni provinciali per l'artigianato sono composte di
ventisette membri, così ripartiti:

a) diciotto  titolari di    imprese    artigiane  operanti  nella
   provincia da  almeno tre  anni, eletti  con il procedimento di
   cui al Titolo III della presente legge;
b) tre  rappresentanti   delle    organizzazioni  sindacali  più
   rappresentative  dei   lavoratori  dipendenti,  designati  dai
   livelli provinciali delle OOSS di categoria;
c) un rappresentante designato dall'INPS;
d) un  rappresentante   dell'Ufficio    provinciale  del  Lavoro,
   designato  dal   responsabile  dell'ufficio   competente   per
   territorio;
e) tre esperti designati dalla Giunta regionale, dei quali due su
   indicazione delle organizzazioni artigiane di categoria;
f) un  rappresentante    designato  dalle  Camere  di  commercio,
   industria,   artigianato    e   agricoltura   competenti   per
   territorio.

2. Le  Commissioni eleggono  nel proprio seno il Presidente ed il
Vice  Presidente,  scegliendoli  tra  i  componenti  titolari  di
impresa artigiana.

3. Svolge  funzioni di  segretario il funzionario dell'ufficio di
segreteria  nominato   dal  Presidente  della  Giunta  regionale,
sentito  il   Presidente  della   Commissione   provinciale   per
l'artigianato.

ARTICOLO 6
(Durata)

1. Le  Commissioni provinciali per l'artigianato durano in carica
cinque anni.

2. Il  quinquennio  decorre  dalla  data  di  insediamento  delle
Commissioni.

3. Alla  scadenza  le  Commissioni  continuano  ad  espletare  le
proprie funzioni sino all'insediamento delle nuove.

ARTICOLO 7
(Rapporti con il sistema camerale - sede)

1. Per  esigenze di funzionalità e per un maggiore coordinamento
fra l'artigianato  e gli  altri settori economici, le Commissioni
provinciali per  l'artigianato hanno  sede presso  le  Camere  di
commercio, industria,  artigianato e  agricoltura competenti  per
territorio nell'ambito  delle convenzioni  tra Regione  Toscana e
Camere di  commercio allo  stesso fine  stipulate  ai  sensi  del
successivo art. 12.

2. La  Commissione circondariale  di Prato ha sede, nel capoluogo
del  circondario,   presso  i   locali  uffici  della  Camera  di
commercio.

3. I  conseguenti rapporti  fra Regione e le Camere di commercio,
industria, artigianato e agricoltura sono regolati dalle apposite
convenzioni di cui all'art. 12.

4. Qualora  ricorrano particolari motivazioni per le quali non si
possa addivenire  alla stipula  delle convenzioni  o non  risulti
possibile proseguirne lo svolgimento, il Consiglio regionale, con
propria deliberazione,  può determinare  diversamente la sede di
cui al primo e al secondo comma.

ARTICOLO 8
(Costituzione. Insediamento)

1. Le  Commissioni provinciali  per l'artigianato sono costituite
con decreto del Presidente della Giunta regionale.

2. Ricevuta  comunicazione dell'esito dell'elezione dei membri di
Commissione di  cui alla  lettera a) del primo comma dell'art. 5,
il Presidente  della Giunta  regionale, trascorsi  trenta  giorni
dalla data  in cui  ha provveduto  a trasmettere  le richieste di
designazione degli  altri membri  di cui al comma citato, procede
alla valida costituzione delle Commissioni stesse.

3.  L'insediamento   delle   Commissioni   provinciali   per   l'
artigianato avviene, ove possibile, nella stessa data.

4. All'insediamento  di ciascuna  delle  Commissioni  provinciali
provvede il  Presidente della  Provincia, o  suo delegato, che la
presiede. Questi,  di concerto  con il Presidente della Camera di
Commercio,  Industria,  Artigianato  e  Agricoltura,  convoca  la
Commissione,  ponendo   all'  ordine   del  giorno  della  seduta
l'elezione del Presidente e del Vice Presidente.

5.  L'esito   dell'elezione  è   tempestivamente  comunicato  al
Presidente della Giunta regionale agli effetti di cui all'art. 19
in riferimento all'art. 17, 1o comma, lett. a).

ARTICOLO 9
(Decadenza dei componenti. Sostituzione)

1.  I   componenti   delle   Commissioni   provinciali   decadono
dall'ufficio in caso di:

a) perdita dei prescritti requisiti;
b) revoca da parte dell'organismo avente titolo alla designazione
   ai sensi  delle lettere  b), c),  d), e)  ed f)  del 1o  comma
   dell'art. 5;
c) assenza ingiustificata per tre riunioni consecutive.

2. Il  provvedimento di  decadenza è  adottato con  decreto  del
Presidente della Giunta regionale, su segnalazione del Presidente
della Commissione provinciale per l'artigianato.

3.  I   componenti  dimissionari,   decaduti  o   deceduti   sono
sostituiti, con  decreto del  Presidente della  Giunta regionale,
dal primo  dei candidati  non eletti della stessa lista, nel caso
di membri  elettivi di cui alla lett. a) dell'art. 5, 1o comma e,
negli altri  casi, su  designazione degli organismi aventi titoli
ai sensi delle lettere b), c), d), e) ed f) del detto comma.

ARTICOLO 10
(Indennità, rimborso spese e trattamento economico di missione)

1. Ai  componenti le Commissioni provinciali per l'artigianato è
attribuita  l'indennità  nonchè  il  trattamento  economico  di
missione stabiliti  da apposita legge regionale da emanarsi entro
60 giorni.

ARTICOLO 11
(Organizzazione)

1. Le  Commissioni provinciali  per l'artigianato  sono dotate di
uffici di segreteria i quali provvedono:

- alla  tenuta del  protocollo  delle    domande  di  iscrizione,
  modificazione  e   cancellazione  dall'Albo  provinciale  delle
  imprese artigiane;
- agli  adempimenti    preparatori  ed  esecutivi  relativi  alle
  deliberazioni da assumere dalle Commissioni e al rilascio delle
  certificazioni;
- alla pubblicità e conservazione degli atti delle Commissioni;
- da  ogni altro adempimento connesso alle funzioni ed ai compiti
  delle Commissioni.

2. Alle  Commissioni provinciali  per l'artigianato  è assegnato
personale del  ruolo unico  regionale di  cui all'art. 2 della LR
24-4-1984, n.  22, ovvero  personale messo  a disposizione  dalle
Camere di  Commercio, Industria,  Artigianato  e  Agricoltura,  a
norma del successivo art. 12 della presente legge.

3. Il  Consiglio regionale,  a norma  dell'art. 2  della LR 24-4-
1984, n. 22 provvede alla determinazione della dotazione organica
da   assegnare    a   ciascuna    Commissione   provinciale   per
l'artigianato.

4. Il  personale assegnato  a  tali  uffici  è  alle  dipendenze
funzionali delle Commissioni.

ARTICOLO 12
(Convenzioni con le Camere di Commercio, industria, artigianato e
agricoltura)

1. Le  convenzioni fra  la Regione  e  le  Camere  di  commercio,
industria, artigianato  e agricoltura  competenti per territorio,
al fine  di assicurare  lo svolgimento  delle funzioni  e compiti
delle Commissioni  e delle attività di segreteria e fermo quanto
disposto dall'art. 5, 3o comma e all'art. 11, prevedono:

a) la  determinazione  dei  locali,    attrezzature  e  materiali
   necessari e le modalità della loro utilizzazione;
b) la  determinazione  delle    unità    di  personale  messo  a
   disposizione dalle  Camere di  commercio in relazione a quanto
   previsto dal precedente art. 11, secondo comma;
c) l'automazione delle certificazioni e degli altri atti connessi
   alla gestione  dell'Albo, attraverso le prestazioni dei centri
   di elaborazione  di cui  dispongono le  Camere  di  commercio,
   industria, artigianato e agricoltura;
d) la  regolamentazione    dei  conseguenti,  reciproci  rapporti
   finanziari.

2. Le  convenzioni sono  stipulate dal  Presidente  della  Giunta
regionale, o  suo delegato,  in conformità a deliberazioni della
Giunta.

ARTICOLO 13
(Funzionamento)

1.  Alla   convocazione   delle   Commissioni   provinciali   per
l'artigianato provvede  il Presidente.  L'avviso di  convocazione
deve pervenire  alla residenza  dei componenti  o al domicilio da
questi indicato  non meno di tre giorni avanti la riunione e deve
contenere l'ordine del giorno.

2.  L'ordine   del  giorno  è  formulato  dal  Presidente  della
Commissione, tenendo  conto di  eventuali indicazioni degli altri
membri. L'iscrizione  di diritto  di affari all'ordine del giorno
può avvenire  su richiesta  di almeno  un terzo dei membri della
Commissione.

3. Per  la validità  delle riunioni è necessaria la presenza di
almeno la maggioranza dei componenti.

4. Le  deliberazioni sono  adottate a  maggioranza dei  presenti,
computando gli  astenuti fra  i presenti.  In  caso  di  parità,
prevale il voto del Presidente.

ARTICOLO 14
(Direttive tecnico-amministrative e vigilanza. Commissariamento)

1. Le  Commissioni  provinciali  per  l'artigianato  svolgono  le
attività  di   cui  all'art.  4,  in  conformità  al  programma
regionale di  sviluppo e  alle direttive tecnico - amministrative
eventualmente impartite dalla Giunta regionale.

2. Le  Commissioni sono  sottoposte alla  vigilanza della  Giunta
regionale che  può  disporre  ispezioni  e  inchieste  sul  loro
funzionamento.

3. Nel  caso  di  impossibilità  di  funzionamento  o  di  gravi
ripetute irregolarità,  il Presidente  della  Giunta  regionale,
previa  diffida   e  in  conformità  a  delibera  del  Consiglio
regionale procede  allo scioglimento  della  Commissione  e  alla
nomina di un commissario straordinario.

4. Il  commissario straordinario  esercita tutte  le funzioni  di
competenza della Commissione per la durata stabilita nell'atto di
nomina.

CAPO II
Commissione regionale per l'artigianato.

ARTICOLO 15
(Funzioni e compiti)

1. La Commissione regionale per l'artigianato della Toscana:

a) decide i ricorsi in via amministrativa ai sensi degli artt. 42
   e 43;
b) provvede   alla   documentazione,   indagine    e  rilevazione
   statistica delle attività artigianali;
c) esprime  parere in  merito alla  programmazione  regionale  in
   materia di artigianato;
d) coordina  le attività  delle Commissioni  provinciali di  cui
   all'art. 4, 2o comma, lett. a);
e) presta    consulenza    alla  Regione,  all'Anci  e  all'Uncem
   regionale, all'Urpt  e all'Unione  Regionale delle  Camere  di
   commercio in merito ai problemi dell'artigianato;
f) predispone  una relazione  annuale al  Presidente della Giunta
   regionale  concernente   la  situazione   e   le   prospettive
   dell'artigianato nel territorio toscano.

ARTICOLO 16
(Attività  statistiche   e  di  programmazione  dell'artigianato
Convenzione con centri di elaborazione dati.)

1.  Le   attività  relative   allo  svolgimento  delle  funzioni
attribuite  in   materia  statistica  e  di  programmazione  alla
Commissione regionale  ai sensi  dell'art. 15, lett. b) e c) e ai
relativi compiti  di collaborazione delle Commissioni provinciali
ai sensi  dell'art.  4,  2o  comma,  lett.  b),  sono  svolte  in
conformità a  direttive tecnico  - amministrative  della  Giunta
regionale.

2. A  tal fine,  per il  perseguimento di  finalità  globali  di
sviluppo  economico   nel  settore,   la  Giunta   regionale,  in
conformità alla normativa generale regionale nella materia e con
riferimento al  Programma regionale di sviluppo e agli altri atti
di programmazione, verifica la coerenza delle attività di cui al
1o comma  con quelle proprie dell' Amministrazione regionale e di
soggetti ed organismi terzi.

3. Sulla  base delle  direttive tecnico  - amministrative ed agli
effetti di  cui ai commi precedenti, possono essere stipulate dal
Presidente della Giunta regionale, o suo delegato, in conformità
a  deliberazione   della  Giunta,   convenzioni  con   centri  di
elaborazione dati.

ARTICOLO 17
(Composizione. Presidenza.)

1. La  Commissione regionale  per l'artigianato  della Toscana è
composta:

a) dai   Presidenti    delle    Commissioni    provinciali    per
   l'artigianato;
b) da  tre rappresentanti  della Regione,  eletti  dal  Consiglio
   regionale con voto limitato;
c) da  cinque esperti  in materia di artigianato, designati dalle
   organizzazioni  artigiane  più  rappresentative  a  struttura
   nazionale ed operanti nella regione.

2. Partecipano  alle riunioni  della  commissione  regionale  per
l'artigianato, a  titolo consultivo,  un rappresentante designato
dalle Organizzazioni regionali sindacali più rappresentative dei
lavoratori dipendenti  ed un rappresentante designato dall'Unione
regionale delle camere di commercio.

3. La  Commissione elegge  nel proprio  seno il  Presidente ed il
Vice Presidente.

4. Svolge  le funzioni  di segretario il funzionario dell'ufficio
di segreteria  nominato dal  Presidente della  Giunta  regionale,
sentito   il   Presidente   della   Commissione   regionale   per
l'artigianato della Toscana.

ARTICOLO 18
(Durata. Sede)

1. La  Commissione regionale  per l'artigianato  dura  in  carica
cinque anni secondo la disciplina di cui all'art. 6.

2. Essa ha normalmente sede presso la Regione, nei locali messi a
disposizione dalla Giunta regionale.

ARTICOLO 19
(Costituzione. Insediamento)

1. La  Commissione regionale  per l'artigianato è costituita con
decreto del Presidente della Giunta regionale.

2. Ricevuta  comunicazione dell'esito  delle elezioni di cui alle
lett. a)  e b) dell'art. 17, 1o comma, il Presidente della Giunta
regionale,  trascorsi   trenta  giorni   dalla  data  in  cui  ha
provveduto a trasmettere le richieste di designazione di cui alla
lett. c)  del 1o comma e del 2o comma del citato art. 17, procede
alla valida costituzione della Commissione.

3. All'insediamento  della  Commissione  provvede  il  Presidente
della Giunta  regionale o suo delegato. Questi convoca e presiede
la  Commissione,  ponendo  all'ordine  del  giorno  della  seduta
l'elezione del Presidente e del Vice Presidente.

ARTICOLO 20
(Decadenza dei componenti. Sostituzione)

1. I  componenti della  Commissione regionale  per  l'artigianato
decadono dall'ufficio in caso di:

a) perdita dei prescritti requisiti;
b) revoca  da parte  dell'organismo avente titolo alla elezione o
   alla designazione ai sensi delle lett. b) e c), 1o comma e del
   2o comma dell'art. 17;
c) assenza ingiustificata per tre riunioni consecutive.

2.  La   decadenza  da  componente  della  Commissione  regionale
comporta   la   decadenza   da   Presidente   della   Commissione
provinciale.

3. Il  provvedimento di  decadenza è  adottato con  decreto  del
Presidente della Giunta regionale, su segnalazione del Presidente
della Commissione regionale per l'artigianato.

4.  I   componenti  dimissionari,   decaduti  o   deceduti,  sono
sostituiti, con decreto del Presidente della Giunta regionale, su
elezione o  designazione degli  organismi aventi  titolo ai sensi
dell'art. 17.

ARTICOLO 21
(Indennità, rimborso spese e trattamento economico)

1. Ai  componenti la  Commissione regionale  per l'artigianato è
attribuita l'indennità  e il  trattamento economico di missione,
secondo la disciplina di cui all'art. 10.

ARTICOLO 22
(Organizzazione e funzionamento. Regolamento)

1. La  Commissione regionale  per l'artigianato  è dotata  di un
ufficio di segreteria che provvede:

- alla tenuta del protocollo dei ricorsi;
- agli  adempimenti   preparatori  ed  esecutivi  delle  relative
  deliberazioni;
- alla pubblicità e alla conservazione degli atti;
- agli  adempimenti connessi alle funzioni, in materia statistica
  e di  programmazione della  Commissione, nonchè  ad ogni altro
  compito di essa.

2.  A  tale  ufficio  è  assegnato  personale  del  ruolo  unico
regionale di cui alla LR 22-4-1984, n. 22, secondo le modalità e
procedure ivi previste.

3. Il  personale assegnato  a tale  ufficio  è  alle  dipendenze
funzionali della Commissione.

4. Il  funzionamento  della  Commissione  regionale,  per  quanto
attiene alla convocazione, all'avviso di convocazione, all'ordine
del giorno  delle  sedute,  alla  validità  di  queste  e  delle
deliberazioni, segue la disciplina dell'art. 13.

ARTICOLO 23
(Direttive tecnico - amministrative. Vigilanza. Commissariamento)

1. La  Commissione regionale  per l'artigianato  è soggetta alla
disciplina in  materia di  direttive  tecnico  -  amministrative,
vigilanza e commissariamento di cui all'art. 14.

TITOLO II
Albo provinciale delle imprese artigiane

CAPO I
Norme generali

ARTICOLO 24
(Costituzione)

1. Sono costituiti in Toscana - ai sensi e per gli effetti di cui
all'art. 5  della legge  8 agosto  1985,  n.  443  e  secondo  la
disciplina degli artt. 2, 3, 4, 6, 7, 9 e 13, 3o e 4o comma della
stessa, nonchè  delle norme  da questa  richiamate  -  gli  Albi
provinciali delle  imprese  artigiane,  con  il  carattere  della
obbligatorietà della iscrizione delle imprese aventi titolo.

2. L'iscrizione  all'Albo è  costitutiva e,  specificamente,  è
condizione:

a) per  la concessione  delle agevolazioni a favore delle imprese
   artigiane;
b) per  l'adozione da parte dell'impresa, quale ditta o insegna o
   marchio,  di   una  denominazione  cui  ricorrano  riferimento
   all'artigianato.

3. Sono  escluse limitazioni alla libertà di accesso del singolo
imprenditore all'attività  artigiana e  di esercizio  della  sua
professione, fatte salve le norme previste dalle specifiche leggi
statali.

ARTICOLO 25
(Contenuto)

1. Gli  Albi provinciali  delle imprese  artigiane contengono  la
iscrizione,  la  modificazione  la  cancellazione  delle  imprese
artigiane individuali o in forma societaria.

2. In  separata sezione  degli Albi  e secondo  la disciplina del
successivo art. 47, sono contenute le iscrizioni, modificazioni e
cancellazioni concernenti i consorzi e le società consortili tra
imprese artigiane.

ARTICOLO 26
(Tenuta e sede. Pubblicità)

1. Gli Albi provinciali delle imprese artigiane sono tenuti dalle
relative Commissioni  provinciali per l'artigianato ed hanno sede
presso di esse.

2. Le  convenzioni tra  la Regione  e  le  Camere  di  Commercio,
industria, artigianato  e  agricoltura  di  cui  alla  disciplina
dell'art. 12  tengono conto  delle esigenze  relative alla tenuta
degli Albi.

3. Gli Albi sono pubblici e possono essere consultati da chiunque
ne faccia richiesta.

ARTICOLO 27
(Albo e registro esercenti il commercio)

1. Ai  sensi dell'art.  5, 6o comma della legge 8 agosto 1985, n.
443 le  disposizioni relative  all'iscrizione nel  registro degli
esercenti il  commercio ed  all'autorizzazione amministrativa  di
cui alla  L. 11.6.1971,  n.  426,  fatte  salve  le  disposizioni
previste dalle  specifiche normative  statali, non  si  applicano
alle imprese  artigiane  iscritte  all'  Albo  provinciale  delle
imprese artigiane per quanto attiene:

a) alla  vendita dei  beni di  produzione propria  nei locali  di
   produzione medesima o ad essi contigui;
b) alla   fornitura  al   committente  di    quanto  strettamente
   occorrente all'esecuzione  dell'opera o  alla prestazione  del
   servizio commissionato.

ARTICOLO 28
(Albo e registro ditte)

1. Ai  sensi dell'art.  5, 2o comma della legge 8 agosto 1985, n.
443 nel  registro delle  ditte  sono  annotate  d'ufficio,  entro
quindici giorni  dalla rispettiva  presentazione, le  domande  di
iscrizione all'Albo  provinciale delle  imprese  artigiane  e  le
eventuali, successive  domande di  modifica e  di  cancellazione,
fermo rimanendo  il disposto  dell'art. 35 e stante la disciplina
di cui  all'art. 30,  3o comma e agli artt. 37, 5o comma e 41, 3o
comma della presente legge.

CAPO II
Iscrizione, modificazioni, cancellazione.

ARTICOLO 29
(Requisiti)

1. L'iscrizione,  la modificazione  e la cancellazione dall' Albo
provinciale delle  imprese artigiane  avviene  sulla  base  della
sussistenza, della modificazione e della perdita dei requisiti di
cui agli  artt. 2,  3, 4,  5, 3o  e 5o comma della legge 8 agosto
1985, n. 443 e secondo le norme di cui alle Sezioni seguenti.

2. Sono  iscritte di  diritto agli Albi costituiti ai sensi dell'
art. 24  le imprese  che, alla  data di  entrata in  vigore della
presente legge,  risultano iscritte  agli Albi  di cui all'art. 9
della legge 25 luglio 1956, n. 860.

SEZIONE I
Procedimento su domanda dell'interessato.

PARAGRAFO I
Domanda

ARTICOLO 30
(Presentazione)

1.  Le  domande  di  iscrizione,  modificazione  e  cancellazione
dall'Albo delle imprese artigiane, redatte in triplice esemplare,
sono presentate  alla Commissione  provinciale per  l'artigianato
competente per territorio.

2. La  presentazione avviene  mediante consegna diretta o a mezzo
raccomandata con  avviso  di  ricevimento.  Nel  primo  caso,  la
Commissione rilascia contestuale ricevuta;
nel  secondo,   costituisce  data   di  presentazione  quella  di
spedizione.

3. La  Commissione provvede  all'immediato inoltro di copia della
domanda e  della documentazione  al Comune  ove ha sede l'impresa
agli effetti  dell'istruttoria prevista dall' art. 36, nonchè di
altra copia  della domanda  all'ufficio competente  agli  effetti
dell'annotazione al registro delle ditte.

ARTICOLO 31
(Contenuto)

1. Le  domande di  iscrizione all'Albo  provinciale delle imprese
artigiane contengono i dati e gli elementi relativi all'esercizio
in forma  individuale o societaria, dell'attività artigianale in
stretta aderenza  ai  requisiti  dell'impresa  artigiana  di  cui
all'art. 29, nonchè la conseguente, necessaria documentazione.

2.  Le   domande  di   modificazione  e  cancellazione  dall'Albo
contengono i  dati, gli  elementi e  la  documentazione  relativi
all'impresa artigiana  con riferimento  ai requisiti  detti,  per
quanto attiene ai relativi fatti modificativi o estintivi.

ARTICOLO 32
(Soggetti obbligati)

1. L'obbligo  della presentazione  delle domande  di  iscrizione,
modificazione e  cancellazione spetta,  per le  imprese  singole,
all'imprenditore  artigiano   o  a  suo  procuratore  generale  o
speciale.

2. Per  le imprese  in forma  di società, tale obbligo spetta al
legale rappresentante  della società,  ad eventuali  procuratori
generali o speciali e agli amministratori di essa.

3. I  soggetti indicati  ai commi  precedenti sono  obbligati  in
solido   agli   effetti   delle   disposizioni   sulle   sanzioni
amministrative di cui al Capo III del presente Titolo.

ARTICOLO 33
(Termini)

1. I  termini per  l'iscrizione all'Albo  delle imprese artigiane
sono così stabiliti:

a) le  imprese individuali  sono tenute  ad iscriversi  nell'Albo
   delle  imprese   artigiane  entro  trenta  giorni  dall'inizio
   dell'attività artigianale;
b) per le società indicate dall'art. 26 - quater della legge 22-
   12-1980,   n.    891,   semprechè   l'inizio   dell'attività
   artigianale avvenga  contestualmente  alla  stipula  dell'atto
   costitutivo, il  termine  di  cui  alla  precedente  lett.  a)
   decorre dalla  data  di  registrazione  dell'atto  stesso;  se
   invece l'inizio  della attività  artigianale  avviene  in  un
   tempo successivo  a quello  della  registrazione  dell'  atto,
   detto termine decorre dalla data di tale inizio;
c) per  le  società  in  nome  collettivo,  in  quanto  soggette
   all'iscrizione nel  registro delle  imprese, il termine di cui
   alla  precedente  lett.  a),  semprechè  la  data  di  inizio
   dell'attività  artigianale   coincida  con  quella  dell'atto
   costitutivo, decorre  dalla data  di iscrizione;    se  invece
   l'inizio  dell'attività   artigianale  avviene  in  un  tempo
   successivo  a   quello  dell'iscrizione   nel  registro  delle
   imprese, detto termine decorre dalla data di tale inizio.

2. Le  modificazioni nello  stato di fatto delle società e delle
imprese individuali debbono essere denunciate entro 30 giorni dal
verificarsi di  tale evento. Per gli atti delle società indicate
dall'art. 26-quater  della legge  22-12-1980, n.  891, soggetti a
registrazione, il  termine per la denuncia all'Albo delle imprese
artigiane delle modificazioni decorre dalla data di registrazione
stessa;   per gli atti soggetti all'iscrizione nel registro delle
imprese  il  termine  per  la  denuncia  all'albo  delle  imprese
artigiane delle  modificazioni decorre dalla data dell'iscrizione
stessa.

3. La  denuncia per la cancellazione dall'Albo sia per cessazione
di attività che per perdita dei requisiti di cui agli artt. 2, 3
e 4  della legge  8-8-1985, n.  443 tanto  da parte delle imprese
individuali che  delle società  debbono essere  presentate entro
trenta giorni dalla data in cui tale evento si è verificato.

ARTICOLO 34
(Adempimenti)

1. L'imprenditore,  nel caso di impresa individuale, ed il legale
rappresentante, per  l'impresa in forma di società, sono inoltre
obbligati  a  depositare  le  loro  firme  presso  la  competente
Commissione provinciale per l'artigianato.

2. L'obbligo di cui al comma precedente si estende agli eventuali
procuratori generali  o speciali  dell'imprenditore individuale o
della società.

3. Il  deposito delle  firme avviene  in calce  alla  domanda  di
iscrizione o con atto separato.

4. Le  firme sono  autenticate nelle  forme di  cui alla  legge 4
gennaio 1968, n. 15.

ARTICOLO 35
(Esenzione dalla denuncia al registro ditte)

1. Le  domande di  iscrizione, modificazione  e cessazione di cui
alla disciplina degli articoli precedenti esimono gli interessati
dall'obbligo di  denuncia alla  Camera di  Commercio,  industria,
artigianato e  agricoltura agli effetti dell' annotazione di esse
sul registro delle ditte.

PARAGRAFO II
Decisione

ARTICOLO 36
(Istruttoria comunale)

1. Ai  sensi dell'art.  63, 4o  comma, lett. a) del DPR 24 luglio
1977, n.  616 e  dell'art. 7, 1o comma della legge 8 agosto 1985,
n.  443,   i  Comuni   provvedono  agli   atti  di  istruzione  e
certificazione   ai   fini   dell'iscrizione,   modificazione   e
cancellazione delle imprese artigiane dai relativi Albi.

2. L'istruzione  e la  certificazione avvengono  con  riferimento
alla situazione  di fatto  e di diritto degli esercenti attività
artigianale in  rispondenza al  possesso da  parte  di  essi  dei
requisiti dell'impresa  artigiana.  Al  riguardo  i  Comuni  sono
tenuti a  provvedere entro  venticinque  giorni  dal  ricevimento
della   copia    della   domanda   corredata   dalla   prescritta
documentazione.

ARTICOLO 37
(Delibera della Commissione provinciale per l'artigianato)

1. Le  delibere sulle  iscrizioni, modificazioni  e cancellazioni
delle imprese artigiane dall'Albo sono adottate dalle Commissioni
provinciali per  l'artigianato  in  relazione  alla  sussistenza,
modificazione  o  perdita  dei  requisiti  di  cui  al  1o  comma
dell'art. 29.

2.  Le   Commissioni  provvedono   all'adozione  delle  delibere,
esaminate l'istruttoria  e  la  certificazione  comunale  di  cui
all'articolo precedente,  in ordine  alle  quali  possono  essere
eventualmente richiesti approfondimenti di indagine e supplementi
di istruttoria.  Sono fatti  salvi, ove  necessari,  accertamenti
istruttori da parte delle Commissioni stesse.

3. Le  delibere vanno  notificate all'interessato  entro sessanta
giorni dalla presentazione della domanda.

4. Gli  effetti delle deliberazioni decorrono, sia per le imprese
individuali che societarie, dalla data della assunzione dell'atto
della  Commissione   provinciale  per  l'artigianato  per  quanto
concerne  l'iscrizione   e  rispettivamente   dal  fatto  che  ha
comportato la modifica o la cancellazione.

5.  A  cura  della  Commissione,  si  provvede  alle  conseguenti
registrazioni  sull'Albo  e  alla  trasmissione  di  copia  della
delibera all'Ufficio  competente per  l'annotazione sul  registro
ditte.

ARTICOLO 38
(Silenzio - accoglimento)

1. Le  domande si  hanno  per  accolte,  se  la  decisione  della
Commissione provinciale per l'artigianato non è stata notificata
al  richiedente   entro  il   termine  indicato   al   3o   comma
nell'articolo precedente.

2. Il  Presidente è  tenuto ad  informare la  Commissione, nella
riunione immediatamente  successiva, delle  domande  accolte  per
decorrenza dei termini ed a farne constare a verbale le ragioni.

3.  A   cura  della   Commissione  si  procede  alle  conseguenti
registrazioni sull'Albo  provinciale delle imprese artigiane e se
ne dà comunicazione al Registro delle ditte.

SEZIONE II
Verifica della sussistenza dei requisiti

ARTICOLO 39
(Procedimento d'ufficio)

1. Ai  fini della verifica della sussistenza dei requisiti di cui
all'art. 29,  le Commissioni  provinciali per l'artigianato hanno
facoltà di disporre accertamenti d'ufficio.

2. Le  Commissioni sono obbligate a procedere a tali accertamenti
allorquando gli  ispettorati del  lavoro, gli  enti erogatori  di
agevolazioni  in  favore  delle  imprese  artigiane  e  qualsiasi
amministrazione interessata  danno comunicazione alla Commissione
di  aver   riscontrato,  nell'esercizio   delle  loro   funzioni,
l'inesistenza di  uno  dei  requisiti  nei  riguardi  di  imprese
iscritte all'Albo provinciale delle imprese artigiane.

3. Agli  effetti degli  accertamenti d'ufficio, sia di iniziativa
delle  Commissioni  che  su  segnalazione  delle  amministrazioni
dette,  le  Commissioni  richiedono  ai  Comuni  territorialmente
competenti lo  svolgimento delle relative attività istruttorie e
certificative, compresi  eventuali approfondimenti  d'indagine  e
supplementi di  istruttoria. Sono  fatti  salvi,  ove  necessari,
accertamenti diretti da parte delle Commissioni.

4. Dell'apertura  del procedimento d'ufficio è data in ogni caso
comunicazione all'interessato,  mediante raccomandata  con avviso
di ricevimento.

ARTICOLO 40
(Revisione dell'Albo)

1. Sempre ai fini della verifica della sussistenza dei requisiti,
le  Commissioni   provinciali  per  l'artigianato  effettuano  la
revisione dei rispettivi Albi ogni trenta mesi.

2. Agli  effetti dei necessari atti istruttori e certificativi da
parte dei  Comuni, la  Commissione provinciale per l'artigianato,
tre mesi prima della scadenza del termine per la revisione, invia
loro gli  elenchi delle  imprese artigiane  iscritte all'Albo che
risultano  esercenti   l'attività  nei   Comuni  stessi.  Questi
trasmettono i  detti atti  alla Commissione  entro due  mesi  dal
ricevimento degli elenchi.

3. Per  la prima  revisione degli  Albi provinciali delle imprese
artigiane, il  termine di  trenta mesi  decorre  dall'entrata  in
vigore della presente legge.

ARTICOLO 41
(Delibera)

1. Le  Commissioni provinciali per l'artigianato deliberano sulle
iscrizioni,  modificazioni   e  cancellazioni   che  si   rendano
necessarie  sulla   base  delle  risultanze  emerse  in  sede  di
accertamenti d'ufficio  o di  procedimento di  revisione ai sensi
dei precedenti artt. 39 e 40.

2. Ove  il procedimento  d'ufficio sia  stato iniziato  a seguito
della comunicazione di cui al 2o comma dell'art. 39, la decisione
è assunta  entro sessanta  giorni dalla comunicazione medesima e
va notificata all'organismo che ha effettuato tale comunicazione.
In ogni caso, le decisioni di cui al primo comma vanno notificate
alle imprese interessate.

3.  A   cura  della  Commissione  si  provvede  alla  conseguente
registrazione sull'Albo  ed  alla  trasmissione  di  copia  della
delibera all'ufficio  competente per  l'annotazione sul  registro
ditte.

SEZIONE III
Ricorsi e impugnative

ARTICOLO 42
(Ricorso alla Commissione regionale per l'Artigianato)

1. Contro  le deliberazioni  delle  Commissioni  provinciali  per
l'artigianato  in   materia  di   iscrizione,   modificazione   e
cancellazione dagli  Albi provinciali  delle imprese artigiane di
cui agli  artt. 37 e 41, è ammesso ricorso in via amministrativa
alla Commissione regionale per l'artigianato.

2.  Il   ricorso  è   esperibile  entro  sessanta  giorni  dalla
notificazione  della   delibera,  da   parte,  oltre   che  degli
interessati, degli  organismi indicati all'art. 39, 2o comma e di
eventuali terzi interessati.

3. Il  ricorso contro  le delibere  di cancellazione  ha  effetto
sospensivo.

ARTICOLO 43
(Delibera)

1. Le  decisioni della  Commissione regionale  per l'artigianato,
assunte  su  ricorso  ai  sensi  dell'articolo  precedente,  sono
notificate alle  parti interessate  ed altresì trasmesse, per le
conseguenti  registrazioni,   alla  Commissione  provinciale  per
l'artigianato che ha emesso il provvedimento impugnato.

2. Le deliberazioni della Commissione regionale per l'artigianato
sono impugnabili  dinanzi all'autorità  giudiziaria  secondo  la
disciplina prevista  dall'art. 7,  ultimo comma,  della  legge  8
agosto 1985, n. 443.

3. Per quanto non disposto dal presente articolo e dall' articolo
precedente si  applicano, ove compatibili, le disposizioni di cui
al Capo I del DPR 24 novembre 1971, n. 1199.

SEZIONE IV
Pubblicità

ARTICOLO 44
(Albi delle deliberazioni)

1. Le  deliberazioni di iscrizione, modificazione e cancellazione
delle Commissioni provinciali per l'artigianato di cui agli artt.
37 e  41, sono  affisse ad  apposito albo  in copia  autenticata,
entro cinque giorni dalla loro adozione e per la durata di otto.

2. Con  le forme  e nei  termini di  cui al  comma precedente, le
deliberazioni  della  Commissione  regionale  per  l'artigianato,
adottate ai  sensi dell'art.  43, sono  affisse ad apposito albo,
nella sede  della Commissione, nonchè all'albo della Commissione
provinciale dell'artigianato sulla cui delibera si è pronunziata
la Commissione regionale.

ARTICOLO 45
(Bollettino)

1. A  cura della  Giunta Regionale  è pubblicato  un  bollettino
semestrale contenente  le delibere  della  Commissione  regionale
relative   alle   iscrizioni,   modificazioni   e   cancellazioni
dall'Albo.

2. A  tal fine  la Commissione  è tenuta  a trasmettere copia di
tali atti alla Giunta.

3.  Il   bollettino  è  inviato  alle  Commissioni  regionali  e
provinciali, alle  Camere di  commercio, industria, artigianato e
agricoltura, agli uffici dell'INPS e del Lavoro e agli altri enti
e associazioni interessati.

4. La Giunta provvede agli adempimenti di competenza e impartisce
le opportune  disposizioni, anche  agli effetti  dello  studio  e
dell'eventuale estensione  dell'iniziativa  alle  delibere  delle
Commissioni provinciali.

SEZIONE V
Diritti di segreteria

ARTICOLO 46
(Diritti di segreteria)

1.  I   diritti  di  segreteria  per  iscrizioni,  modificazioni,
cancellazioni, certificazioni, visure ed ogni altro atto connesso
alla gestione  dell'Albo provinciale e della sua separata sezione
sono dovuti  dalle  imprese  artigiane  individuali  e  in  forma
societaria, dai  consorzi, società  consortili e associazioni di
cui alla  sezione seguente  nella misura  di cui  alla  legge  27
febbraio 1978, n. 49 e successive modificazioni.

SEZIONE VI
Consorzi,  società   consortili  e   associazioni  tra   imprese
artigiane e miste.

ARTICOLO 47
(Consorzi e società consortili fra imprese artigiane)

1. L'obbligo  della  iscrizione,  modificazione  e  cancellazione
dalla  separata   sezione  dell'Albo  provinciale  delle  imprese
artigiane di  cui agli  artt. 5,  7o comma,  e 6, 1o comma, della
legge 8  agosto 1985,  n. 443, spetta ai consorzi e alle società
consortili, anche in forma di cooperativa, costituiti tra imprese
artigiane, ai sensi e per gli effetti dell' art. 24.

2. Le  iscrizioni, modificazioni  e cancellazioni  di cui  al  1o
comma avvengono  sulla  base  della  disciplina  contenuta  nelle
Sezioni precedenti.  A tali  effetti, alle  domande di iscrizione
sono allegati  l'atto costitutivo, lo statuto e le certificazioni
relative alla  iscrizione all'Albo  delle imprese  consorziate, e
l'istruttoria  ha  riguardo  alla  attività  propria  dei  detti
consorzi e  società consortili in rispondenza alle condizioni di
legge per essi previste.

ARTICOLO 48
(Agevolazioni ai consorzi e società consortili)

1.  I   consorzi  e   le  società  consortili,  anche  in  forma
cooperativa, tra  imprese artigiane, di cui all'art. 6, 1o comma,
della  legge   8-8-85  n.   443,  sono  ammessi  a  godere  delle
agevolazioni previste  per le  imprese artigiane  e ad  adottare,
quale ditta,  o insegna,  o marchio,  una  denominazione  in  cui
ricorrono riferimenti  all'artigianato, a  condizione  che  siano
iscritti nella separata sezione dell'Albo.

2.  Possono  altresì  essere  ammessi  ai  benefici  di  cui  al
precedente comma,  i consorzi  e le società consortili, anche in
forma cooperativa,  di cui all'art. 6, 3o comma, della legge 8-8-
1985, n. 443, se iscritti nella separata sezione dell'albo.

3. L'iscrizione dei soggetti di cui al 1o e 2o comma del presente
articolo è disposta dalla Commissione provinciale su domanda del
consorzio o  società consortile interessati, previo accertamento
del possesso  dello status  di impresa  artigiana  da  parte  dei
soggetti associati  nelle proporzioni  previste dall'art.  6,  3o
comma, della legge 8-8-85 n. 443.

4. I consorzi e le società consortili di cui ai precedenti commi
sono iscritti nella separata sezione dell'Albo con la indicazione
per ciascun  consorzio o società consortile delle imprese che li
costituiscono e,  nella ipotesi di consorzi e società consortili
misti, degli altri soggetti associati.

CAPO III
Sanzioni

ARTICOLO 49
(Violazione e misura delle sanzioni)

1. Ai  sensi dell'art. 5, ultimo comma della legge 8 agosto 1985,
n. 443  e secondo  la disciplina  degli articoli  seguenti,  alle
violazioni sotto elencate si applicano le sanzioni amministrative
consistenti nel  pagamento di  una somma  di  denaro  nei  limiti
minimi e massimi a fianco di ciascuna indicati:

a) in  caso di  omissione della  presentazione delle  domande  di
   iscrizione all'Albo provinciale delle imprese artigiane, da L.
   500.000 a L. 3.000.000;
b) in  caso di  omissione della  presentazione delle  domande  di
   modificazione e cancellazione, da L. 300.000 a L. 1.800.000;
c) in  caso  di  domande  di    iscrizione,    modificazione    e
   cancellazione presentate  entro i  sessanta giorni  successivi
   alla scadenza del termine, da L. 100.000 a Lire 600.000;
d) in  caso di domande contenenti dichiarazioni non veritiere, da
   L. 700.000 a L. 4.200.000;
e) in  caso di  adozione di  una denominazione  in cui  ricorrono
   riferimenti all'artigianato,  quale ditta o insegna o marchio,
   in  mancanza   della  previa  iscrizione  dell'  Albo,  da  L.
   1.000.000 a L. 5.000.000.

ARTICOLO 50
(Accertamento. Contestazione. Rapporto)

1. Ai sensi, per gli effetti e con i poteri previsti dall'art. 13
legge 24  novembre 1981, n. 689, ferme le funzioni spettanti agli
ufficiali e  agenti di polizia giudiziaria, l' accertamento delle
violazioni di  cui all'articolo  precedente, compete,  nei limiti
della propria circoscrizione territoriale, agli organi di polizia
municipale,  nonchè   al  personale,  che  secondo  i  ruoli  di
appartenenza è  inquadrato al livello non inferiore al VI, posto
alle dipendenze  funzionali  della  Commissione  provinciale  per
l'artigianato.

2.  La   violazione  deve  essere  immediatamente  contestata  al
trasgressore e  ai soggetti  solidalmente responsabili.  Ove ciò
non risulti  possibile  per  tutti  o  per  alcuni  dei  soggetti
anzidetti, si  procede alla  notificazione  degli  estremi  della
violazione nelle  forme e  termini previsti dall'art. 14 legge 24
novembre   1981,   n.   689.   L'autorità   che   ha   proceduto
all'accertamento deve  presentare rapporto,  con la  prova  delle
eseguite  contestazioni  o  notificazioni,  al  Presidente  della
Giunta regionale.  L'autorità procedente  è altresì  tenuta  a
segnalare il  fatto alla  competente Commissione  provinciale per
l'artigianato.

ARTICOLO 51
(Pagamento in misura ridotta)

1. Entro  sessanta giorni  dalla contestazione  immediata o dalla
notificazione degli  estremi della  violazione, l'interessato  ha
facoltà di  procedere al  pagamento in  misura ridotta  mediante
versamento di  una somma  pari alla terza parte del massimo della
sanzione  prevista   per  la   violazione  commessa  o,  se  più
favorevole,  al   doppio  del   minimo,  oltre   alle  spese   di
procedimento.

2. Il  pagamento è  effettuato secondo le modalità di cui al 4o
comma del successivo articolo.

ARTICOLO 52
(Ordinanza - ingiunzione)

1.  Il   Presidente  della  Giunta  regionale,  ove  non  si  sia
provveduto al pagamento in misura ridotta ai sensi dell' articolo
precedente,  adotta,  con  ordinanza  motivata,  i  provvedimenti
previsti dall'art. 18 legge 24 novembre 1981, n. 689.

2. Entro  il termine  di  trenta  giorni  dalla  contestazione  o
notificazione degli  estremi della  violazione,  gli  interessati
possono  far  pervenire  al  Presidente  della  Giunta  regionale
scritti difensivi  e  documenti  e  possono  chiedere  di  essere
sentiti.

3. Agli  effetti dell'adozione  dell'ordinanza di  cui  al  comma
primo, il  Presidente procede, esaminato il rapporto di cui al 2o
comma dell'art.  50, acquisiti, se necessario, ulteriori elementi
informativi  anche   presso  la   Commissione   provinciale   per
l'artigianato competente  per territorio, esaminati i documenti e
gli scritti  difensivi inviati dagli interessati e sentiti questi
ultimi ove ne abbiano fatto richiesta.

4.  Il   pagamento  delle  somme  dovute  a  titolo  di  sanzione
amministrativa  nonchè   a  titolo  di  spese  per  il  relativo
procedimento  deve   essere  effettuato  mediante  versamento  su
appositi conti correnti postali intestati alla Regione.

ARTICOLO 53
(Rinvio)

1. Per  quanto non  disposto dalle  norme del  presente  capo  si
applicano le  disposizioni di cui alla legge 24 novembre 1981, n.
689.

TITOLO III
Elezione  dei   rappresentanti  delle   imprese  artigiane  nelle
Commissioni provinciali per l'artigianato.

ARTICOLO 54
(Indizione delle elezioni)

1.  Le   elezioni  dei   titolari  di   aziende  artigiane  nelle
Commissioni provinciali per l'artigianato, agli effetti di cui ai
commi 3o  e 5o  dell'art. 10  della legge  8 agosto 1985, n. 443,
sono indette con decreto del Presidente della Giunta regionale.

2. Il  decreto di  cui al  comma precedente  è  adottato  almeno
centoventi giorni  prima della scadenza del quinquennio di durata
in carica  delle Commissioni provinciali ai sensi dell'art. 6, 1o
e 2o comma.

ARTICOLO 55
(Elettorato attivo e passivo)

1.  Sono  elettori  i  titolari  di  aziende  artigiane  che,  al
sessantesimo giorno antecedente la data delle votazioni:

a) risultino  iscritti  all'Albo  provinciale    delle    imprese
   artigiane;
b) in  ordine ai  quali, comunque, sia stata assunta decisione di
   iscrizione da  parte della  competente Commissione provinciale
   per l'artigianato;
c) che  abbiano presentato  ricorso contro  un  provvedimento  di
   cancellazione dall'Albo.

2. Ferma  rimanendo la  disciplina di cui al comma precedente, le
imprese in  forma societaria  hanno diritto  ad un voto che viene
espresso dal socio designato.

3. Sono  eleggibili i  titolari di  aziende  artigiane,  iscritte
all'Albo provinciale  delle imprese artigiane e che da almeno tre
anni siano  iscritti ai  fini assistenziali e previdenziali negli
elenchi di  cui alla  L. 29-12-1956, n. 1533 ed alla L. 4-7-1959,
n. 463  e che  risultano iscritti  nelle liste  elettorali di  un
Comune della Regione.

4. Il  possesso dei  requisiti di  cui al  comma precedente  deve
sussistere  alla  data  stabilita  quale  termine  utile  per  la
presentazione delle liste dei candidati.

ARTICOLO 56
(Espressione del voto)

1. Il  voto deve essere espresso a favore di una sola delle liste
dei candidati ammesse alla votazione.

2.  Possono   essere  espressi  un  massimo  di  cinque  voti  di
preferenza fra i candidati della lista votata.

ARTICOLO 57
(Determinazione degli eletti)

1. Ai fini della determinazione dei candidati risultati eletti in
ciascuna  Commissione   provinciale  per   l'artigianato,   viene
applicato il  sistema a  scrutinio di  lista  con  rappresentanza
proporzionale secondo il seguente procedimento:

a) si determina il numero dei voti necessari per l'elezione di un
   singolo candidato,  dividendo il  numero dei  voti validamente
   espressi a favore di tutte le liste dei candidati ammesse alla
   votazione per il numero dei componenti da eleggersi;
b) si  attribuisce a  ciascuna lista  un numero di eletti pari al
   quoziente fra  i voti  complessivamente ottenuti  dalla  lista
   medesima ed  il numero  dei voti calcolato con le modalità di
   cui alla  lettera a),  ed i  posti che rimangano eventualmente
   non attribuiti  sono assegnati,  nell' ordine,  alle liste che
   abbiano riportato i più alti resti;
c) vengono  eletti per  ciascuna lista  i candidati  che  abbiano
   ottenuto, nell'ordine,  il maggior  numero di  preferenze e, a
   parità di preferenze, prevale il più anziano d'età.

ARTICOLO 58
(Proclamazione degli eletti)

1. La  Commissione  provinciale  per  l'artigianato,  ricevuti  i
verbali e gli atti dai presidenti dei seggi provvede al riepilogo
dei voti ed alla proclamazione degli eletti.

2. Il  Presidente della  Commissione dà  immediata comunicazione
dei nominativi degli eletti al Presidente della Giunta regionale.

ARTICOLO 59
(Ricorsi in materia elettorale)

1. In merito alle controversie comunque concernenti le operazioni
elettorali, gli  interessati possono proporre opposizione scritta
al Presidente  della Commissione  provinciale per  l'artigianato,
entro il  quinto giorno  successivo all'evento che ha determinato
la controversia.

2.  Contro   la  decisione   della  Commissione  provinciale  per
l'artigianato,   da    assumersi   entro   venti   giorni   dalla
presentazione dell'opposizione, agli interessati è data facoltà
di ricorso, al Presidente della Giunta regionale nei dieci giorni
successivi alla comunicazione della decisione stessa.

ARTICOLO 60
(Rinvio - Disciplina modalità svolgimento delle elezioni)

1. Entro  60 gg.  dall'entrata in  vigore della presente legge si
procederà con  legge alla  disciplina delle  ulteriori modalità
necessarie per lo svolgimento delle elezioni.

TITOLO IV
Norme transitorie e finali

ARTICOLO 61
(Norma transitoria)

1. Sino  all'insediamento dei nuovi organi, di cui all'art. 2, è
prorogato  il   periodo  di   durata  in   carica  delle  attuali
Commissioni provinciali e regionali per l'artigianato.

2. Sino  alla costituzione  ed all'insediamento della Commissione
circondariale  di   Prato  l'applicazione  della  presente  legge
compete alla Commissione provinciale per l'artigianato di Firenze
anche in ordine al detto circondario.

3. In  sede di prima applicazione delle norme del presente Titolo
la data entro la quale debbono tenersi le elezioni è determinata
con delibera della Giunta regionale.

4.  Ai   fini  della  prima  elezione  dei  rappresentanti  degli
artigiani nella  Commissione circondariale  di Prato, le funzioni
attribuite alla  Commissione  provinciale  per  l'artigianato  di
Firenze, nel  procedimento  elettorale,  sono  esercitate  da  un
Comitato costituito  con  decreto  del  Presidente  della  Giunta
regionale e  composto  dal  Presidente  della  detta  Commissione
provinciale di  Firenze e  da due  componenti  designati  al  suo
interno dalla  commissione medesima.  Per la prima elezione della
Commissione circondariale per l'artigianato di Prato, il Comitato
di  cui   al  presente   comma  provvede   alla   predisposizione
dell'elenco degli  artigiani aventi  diritto al  voto estraendolo
dall' Albo delle imprese artigiane della Provincia di Firenze.

La predetta Commissione provvede, entro la data dell'insediamento
della Commissione  circondariale dell'artigianato  di Prato, alla
predisposizione  ed  al  trasferimento  degli  atti  inerenti  la
costituzione nel  circondario di  Prato dell'Albo  delle  imprese
artigiane. L'Albo  delle imprese  artigiane  del  circondario  di
Prato è istituito all'atto dell' insediamento della Commissione,
secondo la disciplina prevista dal titolo II della presente legge
per gli albi provinciali.

ARTICOLO 62
(Proventi)

1.  I   proventi  derivanti   dall'applicazione  delle   sanzioni
amministrative di  cui all'art.  49, e quelli relativi ai diritti
di  segreteria   di  cui   all'art.  46,   sono  introitati   con
l'imputazione rispettivamente, ai seguenti capitoli da istituirsi
nello stato di previsione dell'entrata del Bilancio regionale con
le sottoindicate denominazioni:

Cap. 25750
   proventi delle  sanzioni amministrative  di cui
   alla LR n. 29 del 23 aprile 1988
   
Cap. 24800
   diritti  di  segreteria  dovuti  dalle  imprese
   artigiane di  cui alla  LR n.  29 del 23 aprile
   1988
   
ARTICOLO 63
(Finanziamento delle spese)

1. Agli oneri di spesa derivanti dall'applicazione della presente
legge, decorrenti  dal 1988  e previsti in prima applicazione per
tale anno  in L.  100 milioni,  si fa  fronte con lo stanziamento
iscritto sul capitolo 22210 del bilancio 1988.

2. Agli  oneri per  gli anni  successivi sarà  fatto fronte  con
legge di bilancio.

La presente  legge è  pubblicata sul  Bollettino Ufficiale della
Regione. E' fatto obbligo a chiunque spetti di osservarla e farla
osservare come legge della Regione Toscana.

La presente  legge è  stata approvata dal Consiglio Regionale il
15 marzo  1988 e  deve considerarsi  vistata per  decorrenza  dei
termini a  norma dell'art. 27 dello Statuto e dell'art. 127 della
Costituzione.



ARTIGIANATO
ORGANI
ALBI

