Ordinamento del  sistema  regionale  della  protezione  civile  e
disciplina della relativa attivita`.

Il Consiglio Regionale ha approvato il 23-12-2003
Il Presidente  della Giunta  Regionale promulga la seguente legge
regionale:

CAPO I
DISPOSIZIONI GENERALI

ARTICOLO 1
(Oggetto)

1. La presente legge disciplina:

a) le  attivita` attinenti  la protezione  civile, assicurando la
   necessaria integrazione  con  le  politiche  del  governo  del
   territorio e in particolare con lo sviluppo sostenibile;
b) le   competenze    della    Regione  e  degli  enti  locali  e
   l`organizzazione, in  un sistema  integrato  e  solidale,  dei
   soggetti  deputati   allo  svolgimento   delle  attivita`   di
   protezione civile nell`ambito del territorio regionale.

ARTICOLO 2
(Finalita` della protezione civile)

1.  La   protezione  civile   ha   come   finalita`   la   tutela
dell`incolumita` della  persona umana,  l`integrita` dei  beni  e
degli insediamenti  dai danni  derivanti da  calamita` e da altri
eventi naturali  o connessi con l`attivita` dell`uomo, attraverso
il concorso  di risorse,  competenze e  discipline sinergicamente
operanti.

2. Le  finalita` di  cui al comma 1 sono realizzate attraverso la
previsione dei  rischi, la  loro prevenzione,  il soccorso  della
popolazione colpita ed il superamento dell`emergenza.

ARTICOLO 3
(Previsione dei rischi)

1. Ai  fini di  protezione  civile  per  rischio  si  intende  il
potenziale complesso  di danni che gli eventi di cui all`articolo
2,  comma  1  possono  produrre  in  un  contesto  caratterizzato
dall`esistenza di beni esposti e vulnerabili.

2. La previsione dei rischi e` effettuata tramite:

a) la individuazione e valutazione degli eventi di cui al comma 1
   ipotizzabili sulla  base delle  caratteristiche territoriali e
   antropiche e  la definizione  delle relative aree di incidenza
   (pericolosita`);
b) la  ricognizione e  valutazione degli  elementi,  tra  cui  in
   particolare la  popolazione, gli  insediamenti,  le  attivita`
   produttive, il  patrimonio culturale,  presenti nelle  aree di
   cui alla lettera a) (esposizione);
c) la  verifica della  suscettibilita` dei  suddetti  elementi  a
   subire danni  a causa  del verificarsi degli eventi ipotizzati
   (vulnerabilita`).

3. L`individuazione  e la  caratterizzazione dei  rischi presenti
sul territorio  regionale e` finalizzata ad orientare l`attivita`
di prevenzione  di cui  all`articolo 4 e costituisce elemento del
quadro conoscitivo degli strumenti di pianificazione territoriale
in conformita` a quanto previsto nell`articolo 17.

ARTICOLO 4
(La prevenzione)

1. L`attivita`  di prevenzione  e` finalizzata a ridurre i rischi
individuati ai sensi dell`articolo 3 attraverso:

a) la realizzazione di interventi anche di carattere strutturale,
   che  eliminano   o  riducono   il  grado   di   pericolosita`,
   vulnerabilita` ed esposizione;
b) il  miglioramento della  capacita` di  reazione del sistema di
   protezione civile agli eventi di cui all`articolo 2.

2. Gli  interventi di  cui al comma 1, lettera a) sono svolti, in
via generale,  nell`ambito delle  specifiche materie attinenti le
diverse tipologie  di rischio  a cura  dei soggetti competenti in
base alle  normative che  regolano le  materie medesime  e con le
procedure ivi previste.

3. L`attivita`  di prevenzione  di cui  al comma 1, lettera b) e`
svolta nell`ambito  delle specifiche  competenze  in  materia  di
protezione civile  di  cui  alla  presente  legge  e  secondo  le
procedure nella medesima definite e si attua tramite:

a) la  predisposizione e  organizzazione delle  risorse  e  delle
   azioni da  attivare ove  gli eventi  di cui  all`articolo 2 si
   verifichino;
b) la  determinazione delle  procedure per  la  previsione  e  il
   monitoraggio degli eventi, nell`ambito dei sistemi predisposti
   a tale fine;
c) l`informazione alla popolazione circa l`esistenza dei rischi e
   le modalita`  per affrontarli  nonche` la  promozione  di  una
   consapevole convivenza con i fattori di rischio e dell`impegno
   alla partecipazione alle attivita` di protezione civile;
d) la    formazione  del  personale  addetto  alle  attivita`  di
   protezione civile  e la periodica verifica dell`organizzazione
   e delle procedure tramite le esercitazioni.

4. L`attivita`  di prevenzione di cui al comma 3 e` organicamente
definita nei piani di protezione civile di cui agli articoli 16 e
19 e  costituisce una  funzione ordinaria  delle  amministrazioni
competenti ai sensi del capo II, sezione I.

ARTICOLO 5
(Il soccorso e il superamento dell`emergenza)

1. L`attivita`  di soccorso  consiste  in  tutti  gli  interventi
finalizzati a  prestare assistenza alla popolazione in previsione
o  nel  corso  di  un  evento  ovvero  nella  fase  di  emergenza
conseguente il  medesimo. L`attivita`  di soccorso in particolare
comprende:

a) l`informazione  alla popolazione  circa la situazione in atto,
   gli interventi in corso o quelli programmati per superarla;
b) gli interventi tecnici urgenti;
c) i servizi sanitari di emergenza-urgenza;
d) il ricovero della popolazione evacuata e la fornitura dei beni
   di prima  necessita` ed  ogni altro  intervento di assistenza,
   ivi compresa quella sanitaria;
e) il  ripristino dei  servizi essenziali,  delle comunicazioni e
   dei trasporti con particolare riferimento al superamento delle
   situazioni  di   isolamento  e   al  ripristino   di  adeguate
   condizioni igienico sanitarie;
f) ogni  altro intervento  necessario ad  eliminare o  ridurre  i
   possibili danni conseguenti l`evento.

2. Il superamento dell`emergenza consiste nell`attuazione di:

a) interventi  anche  finanziari  per  il  ritorno  alle  normali
   condizioni  di   vita   della   popolazione   e   la   ripresa
   dell`attivita` produttiva;
b) interventi di ripristino in condizioni di sicurezza o comunque
   con riduzione  del rischio  preesistente delle infrastrutture,
   del reticolo idraulico, del sistema dei versanti e in generale
   dei beni pubblici.

ARTICOLO 6
(Tipologia degli eventi)

1. Ai fini della presente legge, gli eventi di cui all`articolo 2
hanno rilevanza:

a) locale;
b) regionale;
c) nazionale.

2.  La   rilevanza  e`   regionale  o  locale  in  rapporto  alla
complessita` dell`organizzazione  necessaria per  l`attivita`  di
soccorso e  degli interventi  per il  superamento dell`emergenza,
tenuto conto dei seguenti elementi:

a) ambito territoriale e popolazione interessata;
b) risorse operative, tecniche, scientifiche impiegate;
c) entita`  complessiva dei  danni  prodotti  e  dei  conseguenti
   interventi per il superamento dell`emergenza;
d) straordinarieta` dell`evento.

3. La  rilevanza regionale  e` dichiarata con le modalita` di cui
all`articolo 11,  comma 2;  fuori di  tali casi,  gli  eventi  si
considerano di rilevanza locale.

4. Restano  ferme le  disposizioni statali  che  disciplinano  le
modalita`  di  individuazione  della  rilevanza  nazionale  degli
eventi e le attivita` di protezione civile ad essa connesse.

CAPO II
IL SISTEMA REGIONALE

SEZIONE I
I SOGGETTI ISTITUZIONALI E LE RISPETTIVE COMPETENZE

ARTICOLO 7
(Il sistema regionale della protezione civile)

1. Per  lo svolgimento  delle  attivita`  di  protezione  civile,
nell`ambito del  territorio regionale,  e` istituito  il  sistema
regionale della protezione civile costituito da:

a) la  Regione, comprensiva degli enti e delle aziende dipendenti
   dalla Regione  nonche` dalle  aziende USL ed in generale dalle
   strutture facenti parte del servizio sanitario;
b) gli enti locali;
c) il    volontariato    operante  nel  territorio  regionale  in
   conformita` a quanto previsto dalla sezione II.

2. Alle  attivita` del  sistema regionale  concorrono  anche  gli
organi dell`Amministrazione  decentrata  dello  Stato,  il  Corpo
nazionale dei  Vigili del  Fuoco e  le altre  strutture operative
nazionali di cui all`articolo 11 della legge 24 febbraio 1992, n.
225 (Istituzione del servizio nazionale della protezione civile),
in conformita`  a quanto  disposto dalle  leggi nazionali  e  nel
rispetto del principio di leale collaborazione.

3. Ai  fini di  garantire la  piu` efficace  integrazione con  le
componenti statali  di cui  al comma  2, la Regione promuove ogni
opportuna forma  di raccordo  con le  medesime anche  tramite  la
sottoscrizione di  accordi ai  sensi della legislazione vigente e
la   partecipazione   di   tali   componenti   all`attivita`   di
pianificazione.

4. Alle attivita` del sistema regionale partecipano inoltre tutti
gli altri  soggetti che  svolgono compiti rilevanti anche ai fini
di  protezione   civile  nell`ambito  delle  competenze  ad  essi
attribuiti dalla  normativa vigente o sulla base di appositi atti
convenzionali con la Regione e gli enti locali.

5. In  caso di  dichiarazione dello stato di emergenza nazionale,
ai sensi dell`articolo 5 della l. 225/1992, ovvero di attivazione
del coordinamento  nazionale degli  interventi di soccorso di cui
all`articolo 3  del  decreto  legge  7  settembre  2001,  n.  343
(Disposizione urgenti  per assicurare  il coordinamento operativo
delle strutture  preposte alle  attivita` di  protezione civile e
per migliorare  le strutture  logistiche nel settore della difesa
civile) convertito  con legge 9 novembre 2001, n. 401, il sistema
regionale opera  in concorso con il dipartimento della protezione
civile con  le modalita`  definite, d`intesa  con il dipartimento
medesimo, nei piani operativi regionali di protezione civile.

6. Il  sistema regionale della protezione civile puo` operare per
il perseguimento  delle finalita`  di  protezione  civile,  anche
fuori dal  territorio regionale,  in concorso  con  le  autorita`
competenti e sulla base di accordi intercorsi con queste ultime.

7. Il  sistema puo`  concorrere anche  per eventi  diversi  dalla
protezione civile  e in  particolare per  i grandi  eventi di cui
all`articolo 5-bis  del citato  DL  343/2001  convertito  con  l.
401/2001 su  richiesta degli  enti competenti e secondo modalita`
concordate con i medesimi.

8. La  Regione ai  fini di  cui  ai  commi  6  e  7  promuove  le
necessarie intese con le diverse componenti del sistema regionale
di protezione civile.

ARTICOLO 8
(Il comune)

1. Tutte  le funzioni  amministrative concernenti le attivita` di
protezione civile,  come specificate  nel capo  I,  salvo  quanto
previsto agli articoli 9 e 11, sono di competenza del comune.

2. In particolare il comune:

a) elabora, in conformita` a quanto previsto nell`articolo 17, il
   quadro dei rischi relativo al territorio comunale garantendone
   l`integrazione con  l`attivita` di  previsione  di  competenza
   della provincia;
b) definisce,  in conformita`  a quanto  previsto nel  capo  III,
   sezione II,  e sulla  base del  quadro dei  rischi di cui alla
   lettera a),  l`organizzazione e  le procedure per fronteggiare
   le  situazioni   di  emergenza   nell`ambito  del   territorio
   comunale;
c) adotta tutte le altre iniziative di prevenzione di competenza,
   tra cui  in  particolare  l`informazione  alla  popolazione  e
   l`organizzazione di esercitazioni;
d) adotta    gli  atti  e  tutte  le  iniziative  necessarie  per
   garantire, in  emergenza, la  salvaguardia della popolazione e
   dei beni,  assumendo  il  coordinamento  degli  interventi  di
   soccorso nell`ambito  del territorio  comunale e raccordandosi
   con la provincia per ogni necessario supporto;
e) provvede al censimento dei danni conseguenti gli eventi e alla
   individuazione degli  interventi necessari  per il superamento
   dell`emergenza;  ove   a  tale  ultimo  fine  siano  approvati
   interventi ai  sensi dell`articolo 24, il comune provvede agli
   adempimenti previsti nel medesimo articolo;
f) provvede  all`impiego  del  volontariato  e  agli  adempimenti
   conseguenti in conformita` a quanto previsto nella sezione II.

3. Oltre  a quanto  previsto per  fronteggiare le  situazioni  di
emergenza nel  piano comunale  di protezione  civile ai sensi del
comma 2,  lettera b)  il comune  stabilisce l`organizzazione  per
assicurare lo  svolgimento delle  altre  funzioni  di  protezione
civile di propria competenza.

4. L`organizzazione  di cui  al comma  3 puo`  essere  realizzata
anche in  forma associata. La gestione associata per i comuni con
popolazione inferiore  a  diecimila  abitanti  e`  realizzata  in
conformita` con  le disposizioni  della legge regionale 16 agosto
2001, n.  40 (Disposizioni  in materia di riordino territoriale e
di incentivazione delle forme associate di comuni) e dei relativi
provvedimenti di attuazione.

5. Ai  fini delle  incentivazioni previste  dalla LR  40/2001, la
gestione associata in materia di protezione civile e` considerata
se effettivamente attivata entro il 1 gennaio 2006.

6. La  gestione associata puo` essere realizzata anche a supporto
ed integrazione  dell`organizzazione comunale  in  emergenza,  in
particolare  per   assicurare  il   rispetto  dei   requisiti  di
funzionalita`  previsti   dal  regolamento   regionale   di   cui
all`articolo 15,  ferma restando la titolarita` in capo al comune
delle funzioni di cui al comma 2, lettera d).

ARTICOLO 9
(La provincia)

1. La provincia esercita le seguenti funzioni:

a) elabora, in conformita` a quanto previsto nell`articolo 17, il
   quadro dei rischi relativo al territorio provinciale;
b) definisce,  in conformita`  a quanto  previsto nel  capo  III,
   sezione II  e sulla  base del  quadro dei  rischi di  cui alla
   lettera a),  l`organizzazione e  le procedure per fronteggiare
   le  situazioni   di  emergenza   nell`ambito  del   territorio
   provinciale;
c) provvede  agli adempimenti  previsti nel regolamento regionale
   di  cui   all`articolo  15  concernenti  la  previsione  e  il
   monitoraggio degli eventi;
d) adotta    gli  atti  e  tutte  le  iniziative  necessarie  per
   garantire,  in   emergenza,  il  supporto  alle  attivita`  di
   competenza dei  comuni assumendo  a tal  fine il coordinamento
   degli  interventi   di  soccorso  nell`ambito  del  territorio
   provinciale e  rapportandosi con la Regione per ogni ulteriore
   esigenza d`intervento;
e) provvede  all`organizzazione dell`attivita`  di censimento dei
   danni,  nell`ambito   provinciale,  in  collaborazione  con  i
   comuni, e  a  fornire  il  relativo  quadro  complessivo  alla
   Regione;
f) concorre  con i  comuni alle  iniziative  per  il  superamento
   dell`emergenza; ove  a tale fine siano approvati interventi ai
   sensi dell`articolo 24, provvede agli adempimenti previsti nel
   medesimo articolo;
g) provvede  all`impiego  del  volontariato  e  agli  adempimenti
   conseguenti in conformita` a quanto previsto alla sezione II.

2. La  provincia provvede altresi` ad assicurare, in rapporto con
la Regione,  ogni necessaria  forma di  supporto ai  comuni e  di
raccordo tra  i medesimi  per le  attivita` di  previsione  e  di
prevenzione, in particolare per quanto attiene:

a) l`elaborazione del quadro dei rischi;
b) l`attivita` di formazione;
c) la  realizzazione di  iniziative di  informazione, soprattutto
   finalizzate  alla   popolazione  scolastica,   da   realizzare
   d`intesa con i comuni e le altre autorita` competenti.

3. La  provincia, nell`ambito  delle procedure  di programmazione
degli interventi  di formazione definiti dalla legge regionale 26
luglio 2002,  n. 32  (Testo unico  della normativa  della Regione
Toscana  in  materia  di  educazione,  istruzione,  orientamento,
formazione professionale  e lavoro),  ai fini  di cui al comma 2,
lettera b garantisce l`integrazione delle politiche formative con
gli obiettivi  di cui  alla presente  legge, anche utilizzando le
risorse di cui all`articolo 22.

ARTICOLO 10
(Comunita` montane, circondari e altre forme associative)

1. Anche  fuori dei  casi in  cui  la  gestione  associata  delle
attivita` comunali  di protezione  civile  sia  realizzata  dalle
comunita` montane,  le medesime possono concorrere alle attivita`
di prevenzione e soccorso, in rapporto con i comuni interessati e
con  le   province,  e   alle  iniziative   per  il   superamento
dell`emergenza,  provvedendo,   ove  siano   adottati  interventi
regionali   per    il   superamento   dell`emergenza   ai   sensi
dell`articolo  24,   agli  adempimenti   previsti  nel   medesimo
articolo; le modalita` del concorso sono definite nel regolamento
regionale di cui all`articolo15.

2. Alle comunita` montane, ai circondari istituiti ai sensi della
legislazione  regionale  nonche`  ai  comuni  che  esercitano  le
funzioni comunali  in forma  associata  in  uno  o  piu`  livelli
ottimali di  cui alla  LR 40/2001  le province,  con  convenzione
stipulata ai  sensi della  normativa vigente, possono delegare le
funzioni relative:

a) alla  gestione  degli  adempimenti  provinciali  previsti  nel
   regolamento regionale  di cui  all`articolo 15  concernenti la
   previsione e il monitoraggio degli eventi;
b) alla  gestione delle  attivita`  di  coordinamento  in  ambito
   intercomunale dei soccorsi attivati dalla provincia;
c) al censimento dei danni.

3. La proposta di delega elaborata dalla provincia e` trasmessa a
cura della  medesima alla  Giunta  regionale  che,  nei  sessanta
giorni successivi  al  ricevimento,  puo`  esprimere  la  propria
valutazione negativa  in ordine  alla funzionalita`  della delega
proposta  rispetto  all`organizzazione  complessiva  del  sistema
regionale della  protezione civile. La valutazione negativa della
Regione comporta  l`obbligo della  provincia  di  riesaminare  la
proposta per adeguarla alle esigenze rappresentate dalla Regione.

ARTICOLO 11
(La Regione)

1. La Regione esercita le seguenti funzioni:

a) fissa  le modalita`  per la elaborazione del quadro dei rischi
   ai vari livelli territoriali;
b) definisce l`organizzazione del sistema regionale di protezione
   civile e  detta gli  indirizzi per  l`attivita` di  competenza
   degli enti locali;
c) stabilisce le procedure operative di propria competenza;
d) promuove  il potenziamento del sistema regionale di protezione
   civile  tramite   gli  interventi   per  lo  sviluppo  di  cui
   all`articolo 22;
e) provvede al supporto delle attivita` di soccorso di competenza
   dei comuni in raccordo con le province e in particolare:

   1) coordina   l`utilizzo    delle    risorse  disponibili  nel
      territorio regionale  per le  emergenze di  livello  sovra-
      provinciale;
   2) assicura  il raccordo con gli organi e le strutture statali
      operanti  a  livello  regionale  e  centrale  e,  nei  casi
      previsti dal  regolamento regionale di cui all`articolo 15,
      il coordinamento  degli interventi  di soccorso da attuarsi
      con le modalita` definite nei piani operativi regionali;
   
f) concorre   con  il  dipartimento  della  protezione  civile  a
   definire  l`organizzazione   del   sistema   regionale   della
   protezione civile  per  fronteggiare  gli  eventi  di  rilievo
   nazionale;
g) definisce    gli    standard    formativi  per  garantire  una
   professionalita`  adeguata   del  personale   impegnato  nelle
   attivita`  di   protezione  civile,   sia  relativamente  alla
   competenza generale  di direzione  delle  emergenze  che  alle
   specifiche competenze  delle varie  funzioni di  supporto,  in
   conformita` alla  LR 32/2002  ed ai  relativi provvedimenti di
   attuazione;
h) promuove  la formazione  di una coscienza di protezione civile
   della popolazione e in particolare dei giovani;
i) stabilisce  accordi con  le altre  regioni per  l`espletamento
   delle attivita` di comune interesse.

2. La  Regione provvede  altresi` alla valutazione degli eventi e
alla individuazione  delle iniziative  per il  superamento  della
conseguente emergenza;  a tali fini, in conformita` ai criteri di
cui all`articolo 6, comma 2:

a) dichiara  lo stato  di emergenza  regionale per  gli eventi di
   rilevanza regionale;
b) richiede  la dichiarazione  dello stato di emergenza nazionale
   ai sensi dell`articolo 5 della l. 225/1992;
c) approva  i conseguenti interventi regionali per il superamento
   dell`emergenza in  conformita` a  quanto previsto all`articolo
   24.

SEZIONE II
IL VOLONTARIATO

ARTICOLO 12
(Attivita`)

1. Il  volontariato costituisce  una  componente  essenziale  del
sistema regionale della protezione civile.

2.  Il   volontariato  opera   in  stretta  integrazione  con  le
componenti istituzionali,  partecipando a  tutte le  attivita` di
protezione civile e in particolare all`attivita` di prevenzione e
soccorso.

3. Per  il raggiungimento di tale finalita`, le organizzazioni di
volontariato:

a) concorrono  alla elaborazione  dei piani di protezione civile,
   definendo d`intesa  con l`ente  competente, le  modalita`  del
   proprio intervento  a supporto delle azioni previste nei piani
   medesimi;
b) partecipano,  nelle forme  previste dagli  stessi piani,  alle
   sedi di coordinamento operativo in emergenza;
c) partecipano  alle attivita`  informative e  alle esercitazioni
   promosse dagli enti competenti.

4. La  Regione e  gli enti  locali promuovono  l`efficienza delle
organizzazioni del  volontariato e  la loro  integrazione con  il
complessivo sistema della protezione civile tramite interventi di
formazione, organizzazione di esercitazioni, dotazione di mezzi e
strumenti.

ARTICOLO 13
(Elenco regionale)

1. La  Regione provvede  al censimento  delle  organizzazioni  di
volontariato, iscritte nel registro regionale del volontariato di
cui alla legge regionale 26 aprile 1993, n. 28 (Norme relative ai
rapporti delle organizzazioni di volontariato con la Regione, gli
enti locali  e gli altri enti pubblici - Istituzione del registro
regionale delle  organizzazioni di  volontariato), che esercitano
attivita` di  protezione  civile  ed  alla  verifica  della  loro
capacita` tecnico-operativa.

2. Le  organizzazioni censite  ai sensi del comma 1 sono inserite
in apposito elenco regionale.

3.  L`elenco  regionale  e`  articolato  in  rapporto  all`ambito
territoriale di operativita` delle organizzazioni iscritte.

4. Con  il regolamento  di cui  all`articolo 15  sono definite le
modalita`  e  i  criteri  per  l`iscrizione,  la  modifica  e  la
cancellazione delle organizzazioni dal predetto elenco.

5. Alla gestione dell`elenco partecipano le province ed i comuni,
con le modalita` stabilite nel regolamento di cui al comma 4.

ARTICOLO 14
(Impiego dei volontari e conseguenti benefici)

1. Alle  organizzazioni  di  volontariato  di  protezione  civile
iscritte nell`elenco di cui all`articolo 13, che partecipano alle
attivita` di  protezione civile  di cui  alla presente  legge, si
applicano i benefici previsti dalla normativa statale adottata in
attuazione dell`articolo 18 della l. 225/1992.

2. Ai  fini dell`applicazione  dei benefici  di cui  al comma  1,
l`impiego dei  volontari  e`  preventivamente  autorizzato  dalla
Regione, su  richiesta degli enti locali ovvero, per le attivita`
di prevenzione  di competenza  regionale  e  per  l`attivita`  di
soccorso in  caso di  eventi di  rilevanza  regionale,  anche  di
iniziativa della medesima.

3. Agli  adempimenti amministrativi connessi all`applicazione dei
benefici di  cui al presente articolo provvedono le province; ove
l`impiego sia  stato  disposto  d`iniziativa  della  Regione,  ai
suddetti adempimenti provvede la Regione.

4. In  particolari casi  ed ove  necessario per  la tipologia  di
attivita` necessaria  ad assicurare  il soccorso, la Regione puo`
autorizzare  ai   benefici  anche   organizzazioni  non  iscritte
nell`elenco di  cui all`articolo  13  ma  comunque  iscritte  nel
registro regionale del volontariato di cui alla LR 28/1993.

5.  Le   procedure  per   l`impiego  del   volontariato  ai  fini
dell`applicazione dei  benefici di cui al presente articolo e per
la  gestione  dei  conseguenti  adempimenti  amministrativi  sono
stabilite nel regolamento regionale di cui all`articolo 15.

CAPO III
GLI STRUMENTI

SEZIONE I
REGOLAMENTI REGIONALI

ARTICOLO 15
(Adozione e contenuto del regolamento regionale)

1. La  Regione  entro  sei  mesi  dall`entrata  in  vigore  della
presente legge approva uno o piu` regolamenti di attuazione della
presente legge.

2. I  regolamenti dettano  le disposizioni per l`elaborazione dei
piani di  protezione civile ai fini di assicurarne l`integrazione
e il  coordinamento ai  vari  livelli  territoriali  nonche`  per
l`attuazione delle altre disposizioni della presente legge.

3. In particolare i regolamenti definiscono:

a) gli elementi di conoscenza significativi per la individuazione
   dei rischi  e per  la relativa  valutazione  ai  vari  livelli
   territoriali sulla  base  degli  elementi  di  conoscenza  sui
   rischi  desumibili   dal  quadro   conoscitivo  del  piano  di
   indirizzo territoriale (PIT);
b) gli elementi generali dell`organizzazione degli enti locali in
   emergenza  e  i  requisiti  di  funzionalita`  della  medesima
   finalizzati a realizzare il necessario livello di efficienza e
   di integrazione dell`intero sistema regionale;
c) le  modalita` per l`adeguamento dei piani di protezione civile
   gia` approvati dagli enti locali;
d) i sistemi per la previsione e il monitoraggio degli eventi;
e) le  procedure di  raccordo tra  i soggetti  che compongono  il
   sistema regionale  della protezione civile, che vi partecipano
   o che  vi concorrano  ai sensi  dell`articolo  7,  nonche`  di
   quest`ultimo con  il dipartimento della protezione civile e le
   altre strutture nazionali;
f) le  attivita` svolte  dalla Regione nell`ambito della funzione
   di concorso alla gestione dell`emergenza;
g) le   disposizioni    per    il  censimento  dei  danni  e  per
   l`attivazione degli  interventi finanziari di cui alla sezione
   III;
h) i dati dei piani di protezione civile locali rilevanti ai fini
   di un  adeguato sistema  informativo della protezione civile e
   le  modalita`  della  relativa  integrazione  con  il  sistema
   informativo territoriale;
i)  procedure     per   l`impiego  del   volontariato   ai   fini
   dell`applicazione dei  benefici di  cui all`articolo  14 ed  i
   conseguenti adempimenti amministrativi.

SEZIONE II
I PIANI DI PROTEZIONE CIVILE

ARTICOLO 16
(I piani di protezione civile comunali e provinciali)

1. I  piani comunali  e i  piani  provinciali,  ciascuno  per  la
rispettiva competenza:

a) definiscono  il quadro  dei rischi  in  conformita`  a  quanto
   previsto all`articolo 17;
b) disciplinano  l`organizzazione e le procedure per fronteggiare
   l`emergenza in conformita` a quanto previsto all`articolo 18.

2. Ove le funzioni comunali siano esercitate nei livelli ottimali
di cui  alla LR  40/2001 nonche`  ove, anche  al di fuori di tali
ipotesi, la  funzione di pianificazione venga esercitata in forma
associata sulla  base di atti appositi convenzionali, il piano di
protezione civile e` unico per l`ambito intercomunale.

3. L`approvazione  del piano  di emergenza comunale e provinciale
elaborato  in   conformita`  alle  disposizioni  del  regolamento
regionale  di   cui  all`articolo   15,  costituisce  adempimento
obbligatorio  per  i  comuni  e  per  le  province;  la  medesima
costituisce altresi`,  trascorsi sei  mesi dall`approvazione  del
regolamento, condizione  per l`accesso agli interventi finanziari
dell`articolo 22.

4. Per  le attivita`  di previsione,  prevenzione e  lotta attiva
agli incendi  boschivi si  applicano le  disposizioni di cui alla
legge regionale  21 marzo  2000, n.  39  (Legge  forestale  della
Toscana), da  ultimo modificata  dalla legge  regionale 2 gennaio
2003 n.  1, nonche`  dei relativi atti di pianificazione. I piani
di protezione  civile di cui al presente articolo sono coordinati
con i  suddetti atti di pianificazione con le modalita` stabilite
dal regolamento regionale di cui all`articolo 15.

ARTICOLO 17
(Definizione del quadro dei rischi)

1. Il  quadro dei rischi di cui all`articolo 16, comma 1, lettera
a) e`  elaborato dai  comuni e  dalle province  in conformita`  a
quanto previsto nel regolamento regionale, ed evidenziando anche:

a) le  prescrizioni dettate  dalla legislazione  vigente  per  la
   gestione degli  elementi territoriali  e antropici,  idonee  a
   ridurre o  quantomeno  a  non  incrementare  la  pericolosita`
   ovvero finalizzate  a ridurre  il grado di vulnerabilita` o di
   esposizione;
b) gli  eventuali programmi  di approfondimento  conoscitivo gia`
   definiti sulla base delle varie discipline di settore;
c) eventuali  indicazioni circa  specifiche misure di prevenzione
   derivanti dagli elementi di cui alle lettere precedenti.

2. Il  quadro dei  rischi integra,  nell`ambito di  una  apposita
sezione,  il  quadro  conoscitivo  dei  rispettivi  strumenti  di
pianificazione territoriale.

3. La  Giunta regionale,  con gli  strumenti previsti nella legge
regionale per  il governo  del territorio,  entro sei  mesi dalla
adozione del  regolamento regionale,  definisce le  modalita` per
l`integrazione di  cui al  comma 2  e i  tempi entro i quali tale
integrazione e`  obbligatoria per  la  gestione  degli  strumenti
urbanistici in vigore.

4. Con  i medesimi  strumenti  di  cui  al  comma  3,  la  Giunta
regionale definisce  le modalita`  per l`aggiornamento del quadro
conoscitivo in  rapporto agli approfondimenti e alle integrazioni
del piano  di protezione  civile nonche` alla realizzazione degli
interventi di prevenzione di cui all`articolo 4, comma 1, lettera
a).

ARTICOLO 18
(Organizzazione e procedure)

1. Il piano comunale di protezione civile:

a) stabilisce   l`organizzazione  del  comune  in  emergenza,  in
   conformita` a  quanto previsto  dal regolamento regionale e le
   relative procedure di attivazione;
b) censisce  le risorse  disponibili nell`ambito  del  territorio
   comunale,  tra   cui  le   strutture  per  il  ricovero  della
   popolazione evacuata,  individuando le  conseguenti  eventuali
   criticita`;
c) stabilisce  le procedure  di raccordo  con  la  provincia  per
   l`attivita` di  supporto di quest`ultima, sulla base di quanto
   previsto nel piano provinciale.

2. Il piano provinciale:

a) stabilisce  l`organizzazione della  provincia in  emergenza in
   conformita` a  quanto previsto  dal regolamento regionale e le
   relative procedure di attivazione;
b) definisce le modalita` di coordinamento con le altre strutture
   operanti nell`ambito  provinciale, attivate  o da attivare, ai
   fini di  assicurare il  necessario supporto  ai comuni,  anche
   tenendo conto  delle criticita` evidenziate ai sensi del comma
   1, lettera b);
c) censisce  le risorse  disponibili nell`ambito  del  territorio
   provinciale, tra  cui le  aree di  emergenza,  secondo  quanto
   stabilito nel regolamento regionale;
d) stabilisce  le  procedure  di  raccordo  con  la  Regione  per
   l`attivita` di  supporto di quest`ultima, sulla base di quanto
   previsto nel  regolamento regionale  e nei  piani operativi di
   cui all`articolo 19.

3. Ai fini di assicurare un piu` efficiente raccordo con i comuni
interessati, il  piano provinciale  individua altresi` gli ambiti
territoriali sub  provinciali nei  quali puo`  essere  articolata
l`attivita` di coordinamento di competenza della provincia.

4. Gli ambiti sub-provinciali di cui al comma 3 sono individuati,
d`intesa con  la Regione  e sentiti  gli enti locali interessati,
tenuto conto delle aree di incidenza dei rischi, del numero degli
abitanti,  del  sistema  delle  infrastrutture  di  collegamento,
nonche` dell`organizzazione intercomunale di protezione civile.

ARTICOLO 19
(I piani operativi regionali)

1. In  attuazione di  quanto stabilito dalla presente legge e dal
regolamento di  cui all`articolo 15 la Regione approva uno o piu`
piani   operativi   di   protezione   civile   che   disciplinano
l`organizzazione  e  le  procedure  per  assicurare  il  concorso
regionale in emergenza.

2. I  piani individuano  le possibili  situazioni di emergenza di
rilevanza  regionale   e  determinano   le  specifiche  procedure
operative da  attivare per  fronteggiarli;  per  gli  eventi  che
possono  anche   avere  una   rilevanza  nazionale  le  procedure
operative  sono  definite  d`intesa  con  il  dipartimento  della
protezione civile.

ARTICOLO 20
(Elaborazione dei piani)

1. I  piani di  protezione civile  sono elaborati con il concorso
dei soggetti che compongono il sistema regionale della protezione
civile, nonche`  con i  soggetti di  cui all`articolo 7, comma 2;
con il  medesimo concorso i piani sono periodicamente verificati,
in ordine alla loro efficacia, tramite esercitazioni.

2. I piani di protezione civile sono altresi` soggetti a costante
aggiornamento in  ordine alle  informazioni in  essi contenute ed
agli altri  elementi rilevanti  per le  finalita`  di  protezione
civile.

3. Delle attivita` di verifica ed aggiornamento di cui ai commi 1
e 2 e` dato atto nei piani medesimi.

SEZIONE III
GLI INTERVENTI FINANZIARI

ARTICOLO 21
(Tipologia)

1. Gli  interventi finanziari  per l`esercizio delle attivita` di
protezione civile sono destinati:

a) allo sviluppo del sistema della protezione civile;
b) alla gestione delle attivita` di soccorso;
c) al superamento dell`emergenza.

2.  Agli  interventi  finanziari  di  cui  al  presente  articolo
provvedono la  Regione e  gli enti  locali, per  le attivita`  di
rispettiva competenza ai sensi della presente legge.

ARTICOLO 22
(Interventi  regionali   per  lo   sviluppo  del   sistema  della
protezione civile)

1. Ai  fini della  costituzione e  lo  sviluppo  del  sistema  di
protezione civile, la Giunta regionale, previa comunicazione alla
commissione   consiliare    competente,    procede    annualmente
all`approvazione  degli   interventi  finanziari   per  attivita`
formative  e   informative,  per   l`acquisizione  di  mezzi,  di
strumenti  operativi,   di  strutture  logistiche  e  quant`altro
necessario a  supportare le  componenti del  sistema regionale di
protezione civile nelle attivita` di competenza.

2.  Gli  interventi  di  cui  al  comma  1  sono  in  particolare
destinati:

a) al   raggiungimento    dei    requisiti    di    funzionalita`
   dell`organizzazione degli enti locali definiti nel regolamento
   regionale ai sensi dell`articolo 15, comma 3, lettera b):

b) al  superamento delle criticita` individuate dagli enti locali
   nell`ambito dei piani di protezione civile;
c) a  migliorare l`efficacia  del concorso regionale in emergenza
   come  definito   nei  piani   operativi   regionali   di   cui
   all`articolo 19.

3. La Giunta regionale informa annualmente il Consiglio regionale
circa l`attivita` intrapresa ai sensi del presente articolo e sui
risultati raggiunti.

ARTICOLO 23
(Interventi regionali per la gestione dell`attivita` di soccorso)

1.  In  caso  di  eventi  di  rilevanza  regionale,  la  Regione,
provvede, anche  nella forma  del concorso  e  nei  limiti  delle
risorse disponibili,  alla copertura  delle spese  disposte dagli
enti locali  per l`assistenza  alla popolazione,  per eliminare o
ridurre le  situazioni di  rischio e  quant`altro necessario  per
l`attivita` di soccorso.

2. Nei  limiti degli  stanziamenti di  bilancio  disponibili,  la
Regione  puo`   contribuire  al  finanziamento  degli  interventi
disposti in  emergenza dagli  enti locali,  anche nei casi in cui
sia dichiarato lo stato di emergenza nazionale, salvo l`eventuale
reintegro a  valere sulle  risorse  messe  a  disposizione  dallo
Stato.

3. In  caso di  eventi di  rilevanza locale, alle spese di cui al
comma  1,  provvedono  gli  enti  locali  secondo  le  competenze
attribuite dalla  presente legge.  La Regione  contribuisce  agli
oneri  finanziari   sostenuti  tramite   l`assegnazione   di   un
contributo annuale  alle province,  che  provvedono  al  relativo
utilizzo anche a favore degli altri enti locali interessati.

4. Il  regolamento di cui all`articolo 15 stabilisce la tipologia
delle spese  per le  quali sono ammessi gli interventi finanziari
di cui ai commi precedenti e la relativa procedura.

ARTICOLO 24
(Interventi regionali per il superamento dell`emergenza)

1. Per  il superamento  delle situazioni di emergenza conseguenti
ad eventi  per  i  quali  sia  intervenuta  la  dichiarazione  di
emergenza regionale  o nazionale,  la  Regione  approva,  con  il
concorso degli  enti locali interessati, gli interventi regionali
per il superamento dell`emergenza.

2. Gli  interventi regionali  per il  superamento dell`emergenza,
che possono  essere elaborati anche per stralci, sono finalizzati
a:

a) avviare   la  ricostituzione  dei  beni  privati  distrutti  o
   gravemente  danneggiati,   nell`ambito  della   piu`  generale
   finalita` del  ritorno alle  normali condizioni  di vita della
   popolazione colpita e della ripresa dell`attivita` produttiva;
b) realizzare   il  ripristino  delle  infrastrutture,  dei  beni
   pubblici, del  reticolo idraulico  e del  sistema dei versanti
   colpiti.

3. Alla elaborazione e alla attuazione degli interventi regionali
per il superamento dell`emergenza concorrono gli enti locali e in
particolare:

a) ciascun  ente locale  propone gli  interventi di  ripristino e
   ricostruzione  di  propria  competenza  e,  ove  inseriti  nel
   programma, provvede alla relativa attuazione;
b) le  province, oltre  a quanto previsto alla lettera a), curano
   il coordinamento  delle proposte presentate dai comuni e dalle
   comunita` montane;
c) i  comuni provvedono  alla gestione  delle  procedure  per  la
   ricostruzione dei beni privati distrutti o danneggiati;

4. Per  gli eventi  per i  quali e`  stato dichiarato lo stato di
emergenza nazionale  di cui all`articolo 5 della l. 225/1992, gli
interventi  regionali  per  il  superamento  dell`emergenza  sono
adottati tenendo conto di quanto disposto dal presente articolo e
dalle disposizioni statali.

5. Gli  interventi regionali  per il  superamento  dell`emergenza
sono realizzati con le risorse:

a) di  cui all`articolo  29, comma 4, anche con la partecipazione
   finanziaria degli  enti  locali  interessati,  ove  sia  stato
   dichiarato lo stato di emergenza regionale;
b) con le risorse messe a disposizione dallo Stato, ove sia stato
   dichiarato lo stato di emergenza nazionale.

6. Contestualmente  all`informativa di cui all`articolo 22, comma
3 la  Giunta regionale  informa il  Consiglio regionale circa gli
interventi regionali per il superamento dell`emergenza adottati e
sulla relativa attuazione.

ARTICOLO 25
(Criteri e  procedure per l`attuazione degli interventi regionali
per il superamento dell`emergenza)

1. Le  attivita` di ripristino e ricostruzione devono avvenire in
modo da  garantire la  messa in  sicurezza  o  la  riduzione  del
rischio; a  tale fine gli interventi regionali per il superamento
dell`emergenza,  ancorche`  realizzati  con  le  procedure  e  le
risorse straordinarie di protezione civile, sono integrati con la
pianificazione ordinaria di settore.

2.  Ferme   restando  le   eventuali   ulteriori   procedure   di
accelerazione, anche  in deroga  alla normativa vigente previste,
per le rispettive competenze, dalle ordinanze di cui all`articolo
5 della  l. 225/1992,  e dalle  ordinanze di cui all`articolo 27,
gli interventi  regionali per  il superamento dell`emergenza sono
realizzati  applicando  le  modalita`  di  semplificazione  e  di
accelerazione procedurale previste dall`ordinamento.

3. In  particolare la Regione puo` prevedere che per l`esecuzione
di opere pubbliche si proceda:

a) all`articolazione della progettazione nei livelli strettamente
   necessari alle  finalita` di  cui alla legge 11 febbraio 1994,
   n. 109  (Legge quadro  in materia  di lavori  pubblici)  e  al
   decreto del  Presidente della Repubblica del 21 dicembre 1999,
   n. 554  (Regolamento di  attuazione della  legge  11  febbraio
   1994, n.  109, legge  quadro in  materia di lavori pubblici, e
   successive  modifiche),  nel  rispetto  delle  competenze  del
   responsabile del procedimento definite dalle medesime norme;
b) all`approvazione  dei progetti  tramite conferenza di servizi,
   secondo quanto  disposto dagli  articoli 14,  14-bis, 14-ter e
   14-quater della  legge 7  agosto 1990,  n. 241 (Nuove norme in
   materia di procedimento amministrativo e di diritto di accesso
   ai  documenti  amministrativi),  da  ultimo  modificata  dagli
   articoli 9,  10, 11  e 12 della legge 24 novembre 2000, n. 340
   (Disposizioni  per  la  delegificazione  di  norme  e  per  la
   semplificazione di  procedimenti  amministrativi  -  Legge  di
   semplificazione 1999);
c) all`affidamento  dei lavori  in conformita`  a quanto previsto
   dall`articolo 24  della legge  11 febbraio 1994, n. 109 (Legge
   quadro in materia di lavori pubblici).

ARTICOLO 26
(Criteri per  la concessione  di contributi  per i  privati e  le
imprese)

1. La  concessione di  contributi per  i  privati  e  le  imprese
danneggiate e`  disposta nell`ambito  degli interventi  regionali
per il  superamento dell`emergenza  di  cui  all`articolo  24  in
conformita` ai seguenti criteri generali:

a) i  contributi sono  finalizzati a  consentire il  ritorno alle
   normali condizioni di vita nei territori colpiti, esclusa ogni
   valenza risarcitoria;
b) i   contributi  sono  concessi  per  il  ripristino  dei  beni
   gravemente danneggiati, con priorita` per i beni essenziali;
c) e` esclusa la concessione di contributi ove la realizzazione o
   la manutenzione  o comunque la gestione dei beni danneggiati o
   degli interventi  di ripristino  sia avvenuta  in  difformita`
   alle disposizioni vigenti.

2.  Il   regolamento  di   cui  all`articolo   15  definisce   le
disposizioni operative  per la  concessione dei contributi di cui
al presente  articolo, attenendosi  ai criteri generali di cui al
comma 1  e applicando  il principio  di  massima  semplificazione
delle procedure.

3.  Il  presente  articolo  e  le  disposizioni  del  regolamento
regionale relative si applicano anche agli interventi conseguenti
gli eventi  per i quali e` stato dichiarato lo stato di emergenza
nazionale ai  sensi dell`articolo  5 della  l. 225/1992, salvo le
eventuali diverse  disposizioni dettate  dalla normativa  statale
che disciplina i medesimi eventi.

SEZIONE IV
POTERI DI ORDINANZA

ARTICOLO 27
(Deroghe alla normativa regionale)

1. Ove  necessario per  fronteggiare situazioni  di emergenza, al
fine di evitare o rimuovere condizioni di rischio per la pubblica
incolumita`, il  Presidente della Giunta regionale puo` adottare,
nel rispetto  dei principi  generali dell`ordinamento  giuridico,
ordinanze  in   deroga  alla  legislazione  regionale  riservata,
nonche`,   nel   rispetto   dei   principi   fondamentali   della
legislazione statale, a quella concorrente.

CAPO IV
DISPOSIZIONI FINALI

ARTICOLO 28
(Organi competenti)

1.  Spettano   al  Presidente   della  Giunta   regionale,  oltre
all`adozione delle  ordinanze  di  cui  all`articolo  27  e  alla
dichiarazione di stato di emergenza regionale:

a) la  richiesta  dello  stato  di  emergenza  nazionale  di  cui
   all`articolo 5 della l. 225/1992;
b) l`espressione  dell`intesa di  cui all`articolo  107, comma 1,
   lettera c)  del decreto  legislativo 31  marzo  1998,  n.  112
   (Conferimento di funzioni e compiti amministrativi dello Stato
   alle regioni  ed agli  enti locali,  in attuazione  del capo I
   della legge 15 marzo 1997, n. 59).

2. Tutte  le altre  funzioni, ove non diversamente disposto dallo
Statuto o  da altre  disposizioni di legge, sono esercitate dalla
Giunta regionale;  sono fatte  salve in  ogni caso le funzioni di
gestione di competenza dei dirigenti delle strutture regionali ai
sensi delle disposizioni regionali in materia di organizzazione e
personale.

ARTICOLO 29
(Disposizioni finanziarie)

1. I  comuni e  le province  esercitano le  funzioni di  cui alla
presente legge  con le  risorse derivanti dai rispettivi bilanci,
anche tenuto  conto dei  trasferimenti  finanziari  disposti  dai
decreti  del   Presidente  del  Consiglio  dei  ministri  di  cui
all`articolo 7  della legge  15 marzo  1997,  n.  59  (Delega  al
Governo per il conferimento di funzioni e compiti alle regioni ed
enti locali  per la  riforma della pubblica amministrazione e per
la  semplificazione   amministrativa)  nelle   more  della  piena
attuazione dell`articolo 119 della Costituzione.

2. Per le funzioni attribuite alle province dalla presente legge,
i trasferimenti  finanziari di  cui al  comma 1 sono incrementati
con le  risorse assegnate  annualmente alla  Regione dai medesimi
decreti del  Presidente del  Consiglio  dei  ministri,  ripartite
secondo i  criteri ivi  previsti. Per l`anno 2004 tale incremento
fa carico  all`unita` previsionale  di base (UPB) di spesa n. 113
(Organizzazione regionale protezione civile - spese correnti) del
bilancio regionale per euro 484.842,36.

3. Al  finanziamento degli  interventi  di  cui  all`articolo  23
conseguenti gli eventi di rilevanza locale, provvedono i comuni e
le  province   secondo  le  rispettive  competenze;  le  province
concorrono alle  spese sostenute  dai  comuni,  anche  tramite  i
contributi assegnati  dalla Regione  ai sensi  dell`articolo  23,
comma 3.

4. Al finanziamento degli interventi conseguenti gli eventi per i
quali e`  stato  dichiarato  lo  stato  di  emergenza  regionale,
nonche` al  finanziamento dei  contributi di cui all`articolo 23,
comma 3,  si fa  fronte per  euro 1.500.000,00  con  la  seguente
variazione, per  competenza e  cassa, al  bilancio di  previsione
2004:

Anno 2004
in diminuzione:

UPB n. 743 (Fondi - spese di investimento) per euro 1.500.000,00;
in aumento:

UPB n.  115 (Interventi derivanti da eventi calamitosi - spese di
investimento) per euro 1.500.000,00.

5. Al finanziamento degli interventi di cui all`articolo 22 si fa
fronte, per  l`anno 2004, con le risorse regionali di cui all`UPB
di spesa  n. 113  (Organizzazione regionale  protezione civile  -
spese correnti) per euro 770.000,00.

6. Per gli anni successivi al 2004 si fa fronte con le rispettive
leggi di bilancio.

ARTICOLO 30
(Fondo regionale di rotazione)

1. Nel  caso di eventi di rilevanza locale, ove gli interventi di
cui all`articolo 23 non trovino copertura nei contributi previsti
al medesimo articolo, comma 3, gli enti locali possono richiedere
alla Regione anticipazioni finanziarie.

2.  Le   anticipazioni  sono   concesse,  senza  alcun  onere  di
interesse, nei  limiti  delle  disponibilita`  di  bilancio  fino
all`ammontare  del  cento  per  cento  della  spesa  riconosciuta
ammissibile ed hanno durata massima di tre anni, prorogabile fino
a cinque  anni per  gli interventi  che interessano  i comuni con
popolazione non  superiore ai  cinquemila  abitanti  a  decorrere
dall`anno  successivo   a  quello   in  cui   e`  stata   erogata
l`anticipazione.

3.  Le  anticipazioni  possono  essere  richieste  anche  per  la
realizzazione di interventi di ricostruzione e ripristino.

4. Per  la concessione  delle anticipazioni  di cui  al  presente
articolo  e`  istituito  apposito  fondo  di  rotazione,  il  cui
utilizzo  e`   disciplinato  dalla  Regione  con  regolamento  da
adottare entro  tre mesi  dalla entrata  in vigore della presente
legge.

5. Il  medesimo regolamento di cui al comma precedente stabilisce
altresi` i  casi in cui i comuni economicamente piu` svantaggiati
possono essere esentati dagli obblighi della restituzione.

6. Agli  oneri di  cui ai commi 4 e 5 si provvede a partire dalla
data di  abrogazione della  legge regionale  2 marzo  1988, n. 14
(Interventi  regionali   per  la   realizzazione  di   opere   di
prevenzione,  pronto   intervento,  ripristino   e  ricostruzione
relative a pubbliche calamita`. Nuove disposizioni ed abrogazione
della LR  65/1977) con  le risorse  gia` previste per la stessa e
disponibili  all`UPB  n.  115  (Interventi  derivanti  da  eventi
calamitosi - spese di investimento).

ARTICOLO 31
(Regime indennitario per la realizzazione di casse di espansione)

1. Le procedure espropriative da attivare per la realizzazione di
casse di  espansione hanno  ad oggetto  anche le  limitazioni  al
diritto di  proprieta` derivanti  dal periodico allagamento delle
aree per le quali non si proceda tramite ablazione del diritto di
proprieta`.

2. Le  limitazioni di  cui al  comma 1  sono iscritte ai pubblici
registri immobiliari a cura dell`ente realizzatore dell`opera.

3. Ai proprietari delle aree di cui al comma 1 e` corrisposta una
indennita` determinata  in misura  non inferiore a un terzo e non
superiore a  due terzi  all`indennita` spettante  per la medesima
area  ai   sensi  della   normativa   vigente   in   materia   di
espropriazione del  diritto di  proprieta` e  in  conformita`  ai
criteri previsti da quest`ultima.

4. Entro  sei mesi dall`entrata in vigore della presente legge la
Regione adotta  un regolamento che definisce i criteri di computo
estimativo dell`indennita`  nel rispetto  di quanto  previsto  ai
comma precedenti e tenendo conto in particolare della frequenza e
della durata delle piene e dei volumi di acqua previsti.

5. Per i danni prodotti nell`ambito del funzionamento delle casse
di espansione, non sono concessi i contributi di cui all`articolo
26.

ARTICOLO 32
(Modifiche e abrogazioni)

1. All`articolo  4, comma  3 della legge regionale 20 marzo 2000,
n. 30  (Nuove norme  in materia  di attivita` a rischio incidenti
rilevanti) le  parole "al  piano regionale di emergenza, previsto
dall`articolo 4  della LR  n. 42/1996  e nel rispetto delle altre
disposizioni dettate  dalla stessa legge regionale, in attuazione
della legge n. 225/1992" sono sostituite dalle seguenti:

   "ai  piani  operativi  regionali  ed  in  conformita`  con  le
   disposizione della  legge regionale  in materia  di protezione
   civile".
   
2. Sono abrogate le seguenti disposizioni:

a) legge  regionale n.  14 del  1988 dalla  data di  adozione del
   regolamento di cui all`articolo 30, comma 4;
b) legge  regionale 10  giugno  1996,  n.  42  (Disciplina  delle
   attivita` regionali di protezione civile);
c) articoli 30, 31 e 32 della legge regionale 1 dicembre 1998, n.
   88 (Attribuzione  agli enti locali e disciplina generale delle
   funzioni  amministrative   e  dei   compiti  in   materia   di
   urbanistica e  pianificazione territoriale,  protezione  della
   natura   e    dell`ambiente,   tutela    dell`ambiente   dagli
   inquinamenti e  gestione dei rifiuti, risorse idriche e difesa
   del suolo,  energia e  risorse geotermiche,  opere  pubbliche,
   viabilita` e  trasporti conferite  alla  Regione  dal  decreto
   legislativo 31 marzo 1998, n. 112);
d) articolo 7, comma 4 della legge regionale 11 dicembre 1998, n.
   91 (Norme per la difesa del suolo);
e) articolo 2, comma 1, lettera h) della legge regionale 20 marzo
   2000, n.  30 (Nuove  norme in  materia di  attivita` a rischio
   incidenti rilevanti).


La presente  legge e`  pubblicata sul  Bollettino Ufficiale della
Regione. E` fatto obbligo a chiunque spetti di osservarla e farla
osservare come legge della Regione Toscana.

Firenze, 29 dicembre 2003

Martini

La presente  legge e`  stata approvata  dal  Consiglio  Regionale
nella seduta del 23-12-2003.




PROTEZIONE CIVILE
ORDINAMENTO

