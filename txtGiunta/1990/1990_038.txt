Nuove disposizioni  in materia  di  organizzazione  delle  Unità
Sanitarie Locali.

Il Consiglio Regionale ha approvato il 27-2-1990
Il Commissario del Governo ha apposto il visto il 2-4-1990
Il Presidente  della Giunta  Regionale promulga la seguente legge
regionale:

ARTICOLO 1
(Oggetto della legge)

1. La  presente legge detta norme di riordino dell'organizzazione
delle unità  sanitarie locali,  in armonia  con i principi della
legge 23  dicembre 1978, n. 833 istitutiva del servizio sanitario
nazionale e sue successive modificazioni ed integrazioni e con le
disposizioni  delle  leggi  regionali  concernenti  l'ordinamento
delle unità sanitarie locali.

2. Essa  sostituisce le  disposizioni della  legge  regionale  24
maggio 1980,  n. 71  come modificata  ed  integrata  dalla  legge
regionale 6 dicembre 1984, n. 70.

TITOLO I
ORGANIZZAZIONE STRUTTURALE

CAPO I
Strutture materiali

ARTICOLO 2
(Presidi)

1. Per  l'adempimento dei  propri compiti istituzionali le unità
sanitarie locali  organizzano ed  utilizzano una rete di presidi,
localizzati di norma nell'area territoriale di loro competenza.

2. Ai fini della presente legge per "presidio" di intende la sede
stabilmente organizzata  e dotata  delle attrezzature  necessarie
per lo  svolgimento di attività e l'erogazione di prestazioni di
competenza delle unità sanitarie locali.

3. I  presidi possono articolarsi in più edifici o stabilimenti;
uno stesso  edificio o  stabilimento può per altro ospitare più
presidi.

4. La  disciplina normativa dei presidi è dettata dalla presente
legge, dai  piani regionali  e  dalla  legislazione  speciale  in
vigore.

5. Fino  al completamento  dei processi di ristrutturazione della
rete ospedaliera  previsti dalla  legge 8  aprile 1988  n. 109  e
dalle relative  disposizioni attuative,  anche  in  relazione  ai
programmi di  cui all'articolo  20 della  legge 11 marzo 1988, n.
67, gli  stabilimenti ospedalieri  e gli  altri edifici adibiti a
funzioni  di  ricovero  sanitario  in  regime  pubblico,  situati
nell'ambito territoriale  di ciascuna  unità  sanitaria  locale,
costituiscono nel  loro complesso  l'unico  presidio  ospedaliero
dell'unità sanitaria locale medesima.

ARTICOLO 3
(Classificazione funzionale)

1. Sotto l'aspetto funzionale i presidi possono essere distinti:

a) con   riguardo  alla  natura  prevalente  dei  compiti  ed  ai
   contenuti  delle   attività  cui  sono  adibiti,  in  presidi
   amministrativi -  organizzativi, di  prevenzione, di  diagnosi
   e/o cura, di riabilitazione;
b) con  riferimento alle  caratteristiche tecnico  - edilizie  ed
   alle   modalità    di   organizzazione    delle    attività,
   relativamente ai  presidi di  cura  e  di  riabilitazione,  in
   presidi di  ricovero e ambulatoriali. Le attività di ricovero
   possono svolgersi in regime di degenza continuativa od a ciclo
   parziale, diurno o notturno;
c) in  relazione alla  funzione, in presidi di supporto e presidi
   di erogazione.  I  presidi  di  erogazione  sono  distinti  in
   presidi di  base, ad  accesso  diretto,  e  specialistici,  ad
   accesso di norma autorizzato.

2. La  classificazione funzionale di ciascun presidio risulta dai
piani regionali e dalla legislazione speciale in vigore.

ARTICOLO 4
(Bacini di utenza e classificazione territoriale)

1. Ai fini della presente legge per "bacino di utenza" si intende
l'ambito demografico  -  territoriale  di  ordinario  riferimento
delle attività  che hanno sede nel presidio e/o di competenza di
un determinato modulo organizzativo.

2. In  relazione ai  rispettivi bacini  di utenza  i presidi sono
classificati:

a) distrettuali, con ambito corrispondente a quello del distretto
   di cui  all'art. 8  della legge regionale 19 dicembre 1979, n.
   63 e successive modificazioni ed integrazioni;
b) zonali,  con    ambito  corrispondente  a  quello  dell'unità
   sanitaria locale;
c) multizonali, con ambito corrispondente a quello di più unità
   sanitarie locali, di norma contigue.

ARTICOLO 5
(Presidi distrettuali)

1. Sono presidi distrettuali:

- il centro socio - sanitario;
- gli ambulatori dei medici e pediatri di base convenzionati;
- le farmacie convenzionate;
- gli  ambulatori, i  consultori e  le residenze  con  bacino  di
  utenza distrettuale;
- gli altri presidi con bacino di utenza distrettuale individuati
  dai piani regionali.

ARTICOLO 6
(Presidi zonali)

1. Sono presidi zonali:

- il centro amministrativo-organizzativo,
- i  presidi    ospedalieri  e  gli  altri  presidi  di  ricovero
  sanitario, anche a ciclo parziale,
- i poliambulatori specialistici,
- le  scuole  di    formazione    professionale  del    personale
  infermieristico con bacino di utenza zonale,
- gli  ambulatori, i  consultori e  le residenze  con  bacino  di
  utenza sovradistrettuale.
- gli  altri  presidi  con  bacino  di  utenza  sovradistrettuale
  individuati dai piani regionali.

ARTICOLO 7
(Presidi multizonali)

1. Sono presidi multizonali:

- i presidi di prevenzione ambientale,
- le  scuole di  formazione  del  personale  infermieristico  con
  bacino di utenza multizonale,
- le scuole di formazione del personale tecnico
- sanitario e con funzioni di riabilitazione,
- gli  altri presidi con bacino di utenza multizonale individuati
  dai piani regionali.

2. I  presidi ospedalieri,  i poliambulatori  specialistici e  le
scuole  di   formazione  professionale   assumono   le   funzioni
multizonali loro assegnate dai piani regionali.

3. I  piani regionali  indicano, per  ciascuna  unità  sanitaria
locale,  i   presidi  multizonali   localizzati  nel   rispettivo
territorio e ne determinano i relativi bacini di utenza.

ARTICOLO 8
(Presidi a valenza regionale o interregionale)

1. Al  fine di  assicurare lo  svolgimento  di  attività  aventi
contenuti  tecnici  o  scientifici  di  particolare  complessità
organizzativa, o  per specifiche  finalità di  studio,  ricerca,
sperimentazione  e  documentazione,  i  piani  regionali  possono
individuare presidi  ai quali è attribuito, quale normale ambito
di riferimento, l'intero territorio regionale.

2. I  presidi ove  hanno  sede  attività  riconosciute  di  alta
specialità ai  sensi della  legge statale  assumono le  funzioni
interregionali  loro   assegnate  in   base  alla  programmazione
sanitaria nazionale.

ARTICOLO 9
(Requisiti e prestazioni)

1.  le   caratteristiche  strutturali,  i  requisiti  igienico  -
sanitari e  le dotazioni  strumentali essenziali dei presidi sono
stabiliti dai  piani regionali  e dalla  legislazione speciale in
vigore. I  piani regionali  e le norme speciali indicano altresì
le prestazioni  che sono di norma erogabili nei diversi presidi e
le altre attività cui questi sono adibiti.

2. Le  prestazioni delle  unità sanitarie  locali possono essere
inoltre  erogate,   in  conformità  delle  vigenti  norme  o  in
esecuzione di  specifiche convenzioni,  in sedi diverse da quelle
disciplinate negli  articoli precedenti,  quali scuole  ed  altre
strutture   educative    pubbliche,   istituti    giudiziari   di
prevenzione, custodia, detenzione, pena, rieducazione e recupero,
residenze collettive e comunitarie, recapiti domiciliari, veicoli
attrezzati per il trasporto sanitario assistito, luoghi di lavoro
ed altri spazi di relazione tra operatori e utenti.

ARTICOLO 10
(Organizzazione interna e funzionamento)

1. L'organizzazione  interna  di  ciascun  presidio  direttamente
gestito  è   determinata  da   apposito  regolamento   approvato
dall'unità sanitaria  locale  nel  rispetto  delle  attribuzioni
funzionali  delle  diverse  strutture  operative  e  dei  singoli
operatori,  in   conformità  della  presente  legge,  dei  piani
regionali e delle altre norme statali e regionali in materia.

2. Il  regolamento di  cui al  comma precedente  prevede  che  il
funzionamento del  presidio, nonché la sua costante idoneità ed
agibilità  funzionale,   sono  garantiti   da  un  responsabile,
individuato ai sensi del capo quarto del successivo titolo terzo,
il quale  provvede alle  necessarie disposizioni e coordina a tal
fine l'attività del personale funzionalmente assegnato.

ARTICOLO 11
(Strutture convenzionate)

1. I  rapporti tra  le unità  sanitarie locali ed altri soggetti
pubblici e  privati, concernenti l'attività e l'utilizzazione di
strutture da  questi organizzate  per  l'adempimento  di  compiti
propri delle  unità sanitarie  locali medesime, sono regolati da
specifiche convenzioni  in conformità delle vigenti disposizioni
di legge.

CAPO II
Strutture operative

ARTICOLO 12
(Disposizioni generali)

1.  Ciascuna   unità  sanitaria   locale  dispone  di  strutture
operative  ordinate   per  settori   di  attività  -  tecnico  -
amministrativo, sanitario e di assistenza sociale - distintamente
coordinati  e   tra  loro  funzionalmente  integrati  secondo  le
disposizioni della presente legge.

2. Le  strutture operative  delle diverse unità sanitarie locali
sono determinate  in base  a criteri  di modularità con riguardo
alle dimensioni  demografiche e territoriali, alla consistenza ed
alla tipologia  dei presidi,  alla  quantità  e  qualità  delle
funzioni  specialistiche  e  multizonali  assegnate  e  ad  altri
indicatori obiettivi individuati dai piani regionali.

3. L'organizzazione  interna e  le norme  di funzionamento  delle
singole strutture operative sono definite da appositi regolamenti
approvati  dall'unità   sanitaria  locale   nel  rispetto  delle
attribuzioni   funzionali   dei   singoli   operatori   e   delle
disposizioni della legge regionale.

4. Le  strutture operative dell'unità sanitaria locale integrano
funzionalmente nella propria organizzazione anche l'attività del
personale a  rapporto convenzionale  di cui all'articolo 48 della
legge 23  dicembre 1978,  n. 833  nelle forme  e con  i criteri e
modalità previste  dalla presente  legge, dai  piani regionali e
dalla normativa  speciale in  vigore, nonché  dai regolamenti di
cui al comma precedente.

ARTICOLO 13
(Unità operative)

1. L'unità  operativa è  l'insieme organizzato del personale in
possesso dei  necessari requisiti  professionali che, utilizzando
le attrezzature e gli spazi assegnati, svolge i compiti e/o eroga
le  prestazioni   dell'unità  sanitaria  locale  per  una  delle
attività fondamentali  dei  settori  tecnico  -  amministrativo,
sanitario e di assistenza sociale.

2. In  ogni unità sanitaria locale sono costituite, per ciascuna
attività  fondamentale   di  competenza,   una  o   più  unità
operative, anche a livello distrettuale o multizonale.

3. Una  stessa unità operativa può anche raggruppare due o più
attività fondamentali,  nei casi  di cui  al secondo  comma  del
successivo articoli  21 e  negli altri espressamente previsti dai
piani regionali.

4. Le  attività fondamentali  di cui  ai precedenti  commi  sono
individuate dai  piani regionali,  che determinano  altresì  per
ciascuna   unità    sanitaria   locale   le   unità   operative
corrispondenti alle  attività fondamentali  di competenza  ed  i
criteri per il loro eventuale accorpamento.

5. Ciascuna  unità operativa  ha autonomia  tecnica e  svolge la
propria  attività   secondo  il  criterio  della  mobilità  del
personale  e   della  utilizzazione   integrata   delle   risorse
strumentali  assegnate;     essa   opera,  in  via  permanente  o
saltuaria, nei  presidi e  nelle altre  sedi di  erogazione delle
prestazioni, di  cui al  precedente articolo  9,  secondo  comma,
delle unità  sanitarie locali ricomprese nel bacino di utenza di
quelle convenzionate  ai sensi  dell'articolo 2,  terzo e  quarto
comma, della  legge regionale  26 maggio 1986, n. 26 e successive
modificazioni ed  integrazioni,  nel  rispetto  delle  preminenti
esigenze dell'utenza e in conformità degli specifici regolamenti
deliberati dai  competenti organi ai sensi della presente legge e
dei piani regionali.

ARTICOLO 14
(Sezioni aggregate)

1. In  relazione alle diverse esigenze organizzative e di impegno
professionale correlate  alla consistenza  ed  ai  contenuti  dei
compiti e delle prestazioni, ovvero nel caso previsto dal secondo
comma del  successivo articolo  21, per le attività fondamentali
del settore  sanitario possono  essere costituite  corrispondenti
sezioni, aggregate  ad  unità  operative  costituite  per  altre
attività fondamentali affini o complementari.

2. Salvo  quanto  previsto  in  via  generale  e  temporanea  dal
predetto   secondo   comma   dell'articolo   21,   le   attività
fondamentali per  le quali,  in ciascuna unità sanitaria locale,
sono costituite  sezioni ed  i relativi  criteri di  aggregazione
sono determinati  dal piano  sanitario regionale.  In nessun caso
possono essere  costituite sezioni autonome di cui all'articolo 9
del DPR 27 marzo 1969, n. 128.

3. Alla  sezione aggregata, nel rispetto dei criteri oggettivi di
competenza di  cui al  settimo comma dell'articolo 63 del decreto
del presidente  della Repubblica  20 dicembre  1979, n. 761, sono
assegnati tutti  i casi attinenti l'attività fondamentale per la
quale la sezione è costituita.

ARTICOLO 15
(Uffici)

1. I regolamenti di cui al terzo comma del precedente articolo 12
stabiliscono  l'eventuale   articolazione  interna  delle  unità
operative  in  uffici,  determinati  con  riferimento  ad  ambiti
omogenei di  compiti  ricompresi  nelle  attribuzioni  funzionali
dell'unità operativa.

2. Sulla  base di motivate esigenze funzionali e/o in presenza di
particolari condizioni  organizzative possono  essere  costituiti
anche uffici non inseriti in una unità operativa, nell'ambito di
un presidio, di un distretto, di un servizio o di un dipartimento
ovvero, con  riguardo alla  natura  dei  compiti  da  assicurare,
direttamente   dipendenti   dal   coordinatore   di   settore   o
dall'ufficio di direzione.

3.  Uffici   possono  essere  altresì  costituiti  in  luogo  di
corrispondenti  unità  operative,  tenuto  conto  delle  diverse
esigenze  organizzative   e  di  impegno  professionale,  per  lo
svolgimento di  attività  fondamentali  del  settore  tecnico  -
amministrativo.

4. I  piani regionali  determinano gli  uffici di  cui al primo e
secondo comma  che devono essere costituti obbligatoriamente, per
esigenze connesse  a  specifici  obiettivi  della  programmazione
regionale e individuano, per ciascuna unità sanitaria locale, le
attività fondamentali  per le  quali sono  costituiti uffici  ai
sensi del precedente terzo comma.

ARTICOLO 16
(Servizi)

1.  Nell'ambito  di  ciascun  settore  di  attività,  le  unità
operative  sono   raggruppate  in   servizi,  ai  fini  del  loro
coordinamento  organizzativo   e  del   raccordo  funzionale  con
l'ufficio di  direzione di cui al successivo articolo 30, tenendo
conto della  omogeneità  e  complementarietà  delle  rispettive
attribuzioni, della  comunione delle  sedi e  dell'uso  integrato
delle attrezzature.

2. I servizi ed il raggruppamento in essi delle rispettive unità
operative sono  individuati dai  piani regionali anche sulla base
dei criteri  e degli indicatori obiettivi di cui al secondo comma
del precedente  articolo 12,  che  ne  stabiliscono  altresì  le
modalità  di   eventuale  accorpamento.   Le  unità   operative
costituite  per   una  determinata  attività  fondamentale  sono
raggruppate nel medesimo servizio;
ciascuna unità operativa è raggruppata in un solo servizio.

3. In  considerazione di specifiche esigenze funzionali correlate
al grado  di complessità  dell'organizzazione strutturale  delle
diverse  unità  sanitarie  locali,  i  piani  regionali  possono
prevedere, per  determinate attività  fondamentali, l'esclusione
dal   raggruppamento   di   cui   ai   commi   precedenti   delle
corrispondenti unità  operative, che  sono  poste  alle  dirette
dipendenze  del   coordinatore  di   settore  o  dell'ufficio  di
direzione.

ARTICOLO 17
(Dipartimenti operativi)

1.  Per  l'assolvimento  di  funzioni  complesse  che  richiedono
necessariamente la  collaborazione  continuativa  e  la  costante
integrazione funzionale  tra unità  operative di  più  servizi,
anche relativi  a differenti  settori, sono  costituite strutture
operative  a   carattere  dipartimentale  individuate  dai  piani
regionali.

2. I piani regionali determinano:

- le  unità sanitarie locali nel cui ambito ciascun dipartimento
  è costituito ed i bacini di utenza di rispettiva competenza;
- le  unità operative  costituite, le  quali, salvo  restando il
  raggruppamento nei  servizi rispettivamente attinenti, svolgono
  in via  continuativa e  prevalente  la  propria  attività  nel
  dipartimento, in cui sono organicamente inserite;
- le  unità   operative  integrative,  le  quali  assicurano  al
  dipartimento  un   apporto  continuativo  di  attività,  anche
  mediante  l'assegnazione  funzionale di proprio personale;
- i  criteri  generale  di    organizzazione  e  gli    indirizzi
  programmatici fondamentali.

3. La  stessa unità  operative non può essere inserita a titolo
costitutivo in più dipartimenti operativi.

4.  L'organizzazione   interna  dei   dipartimenti  operativi  è
disciplinata da  appositi regolamenti,  ai sensi  del terzo comma
del precedente articolo 12, i quali determinano tra l'altro:

- i  criteri specifici  per  la    individuazione  dell'  apporto
  continuativo  da   assicurarsi  da  parte  di  ciascuna  unità
  operativa integrativa  e del  personale che  dalla stessa  deve
  essere funzionalmente  assegnato al  dipartimento ai  sensi del
  comma precedente;
- la  sede del  dipartimento, i  presidi in  cui esso opera e gli
  altri  eventuali   spazi  in   cui  eroga   le  prestazioni  di
  competenza, ai  sensi del secondo comma del precedente articolo
  9;
- le dotazioni di personale e le risorse strumentali assegnate;
- le  modalità di  collaborazione e le procedure di rapporto tra
  il dipartimento  ed i servizi di ordinario raggruppamento delle
  unità operative impegnate nell'attività dipartimentale;
- le  attribuzioni specifiche  e le  norme di funzionamento degli
  organi di cui al successivo quinto comma;
- il  personale assegnato  in proiezioni  al dipartimento e posto
  alle dipendenze  funzionali del  suo direttore per i compiti di
  segreteria  e   le  altre   attività  di  supporto  tecnico  -
  amministrativo  ed   organizzativo,  ai  sensi  dei  successivi
  articoli 28 e 55;
- i  criteri specifici  per la  programmazione  ed  il  controllo
  dell'attività  e   per   l'organizzazione   del   lavoro   del
  dipartimento, di cui ai successivi commi del presente articolo.

5. Sono organi del dipartimento operativo:

- il direttore, di cui al successivo articolo 43;
- il comitato direttivo;
- la conferenza del personale.

6. Il comitato direttivo è composto dai responsabili di tutte le
unità operative,  costitutive ed integrative, o da loro delegati
prescelti  in   rapporto  a   specifiche  competenze   tecnico  -
professionali e  capacità organizzative, e da un ugual numero di
rappresentanti degli  altri operatori  stabilmente  assegnati  al
dipartimento da  questi eletti  con  le  modalità  previste  dal
regolamento;   è coordinato  dal direttore del dipartimento, che
ne convoca  e presiede  le  riunioni.  Il  comitato  coadiuva  il
direttore  nella   funzione   di   coordinamento   generale   del
dipartimento; a  tal fine  compete al  comitato, tra  l'altro, la
formulazione di indirizzi tecnici ed organizzativi cui uniformare
le attività.

7. La  conferenza  del  personale  è  costituita  da  tutti  gli
operatori  stabilmente   assegnati  al   dipartimento;  ad   essa
partecipano  altresì   gli  altri   operatori  impegnati   nelle
attività del  dipartimento, compreso  il  personale  a  rapporto
convenzionale di  cui all'articolo  48 della  legge  23  dicembre
1978, n.  833. È  convocata con  periodicità almeno annuale dal
diretto, che  la preside,  per  la  trattazione  degli  argomenti
stabiliti dal comitato direttivo.

8. Il  dipartimento opera  in base  a programmi di lavoro e attua
verifiche periodiche  secondo parametri obiettivi preventivamente
individuati  che  costituiscono  riferimento  necessario  per  la
determinazione delle risorse da assegnare al dipartimento.

9. Le  metodologie di  lavoro, i procedimenti operativi, i flussi
di comunicazione e le modalità di collaborazione, integrazione e
reciproca  sostituzione   tra  le  unità  operative  e  tra  gli
operatori -  nell'ambito del  dipartimento e con gli altri moduli
organizzativi interessati  - sono definiti in appositi protocolli
operativi con  efficacia vincolante produttiva di responsabilità
disciplinare.

10. Il  dipartimento, in  relazione agli  obiettivi definiti  nei
documenti  di   lavoro  di   cui  all'ottavo   comma,   cura   la
predisposizione  di  programmi  di  formazione  ed  aggiornamento
professionale  degli  operatori  in  esso  impegnati  e  promuove
iniziative di educazione sanitaria alle quali assicura la propria
collaborazione.

11. Le unità sanitarie locali possono proporre alla Regione, che
vi provvede  in sede  di aggiornamento  annuale dei  piani o  con
specifica  autorizzazione,   la   istituzione   di   dipartimenti
operativi, anche  a carattere  sperimentale, finalizzati  ad  una
più   efficace    integrazione   delle   attività   concernenti
determinati organi,  apparati o  specialità ovvero  a  modalità
innovative di organizzazione interdisciplinare delle attività di
ricovero.

ARTICOLO 18
(Ambiti territoriali di competenza)

1. Ciascuna  struttura  operativa  svolge  di  norma  la  propria
attività nell'ambito  territoriale corrispondente  al rispettivo
bacino di utenza, determinato ai sensi della presente legge.

2. L'organizzazione strutturale dell'unità sanitaria locale può
pertanto prevedere,  in conformità  delle disposizioni dei piani
regionali:

- unità operative distrettuali, zonali, multizonali;
- uffici distrettuali e/o zonali;
- servizi zonali e/o multizonali.

3. Le  sezioni aggregate  ed i  dipartimenti operano  di norma in
ambito zonale. I piani regionali possono peraltro attribuire loro
funzioni multizonali, anche con le modalità di cui al successivo
articolo 71.  Ove un dipartimento multizonale comprenda strutture
operative  di   altra  unità   sanitaria  locale,   queste  sono
rappresentate di  diritto nel comitato direttivo del dipartimento
medesimo.

4. Le  unità operative multizonali concorrono, alle condizioni e
con  le   modalità  di  cui  al  precedente  articolo  17,  alla
costituzione  od   integrazione  dei   dipartimenti   dell'unità
sanitaria locale  cui sono assegnate ed assicurano l'integrazione
o la proiezione ai dipartimenti del rispettivo bacino di utenza.

ARTICOLO 19
(Attribuzioni e compiti)

1. Le  attribuzioni funzionali ed i compiti di ciascuna struttura
operativa sono  determinati dai regolamento di cui al terzo comma
del precedente  articolo 12,  sulla base  delle  declaratorie  di
massima indicate dai piani regionali.

ARTICOLO 20
(Costituzione dei moduli organizzativi strutturali)

1. Le  strutture organizzative  di  cui  al  presente  capo  sono
costituite con  deliberazione del  competente organo  dell'unità
sanitaria locale,  nel rispetto  delle disposizioni  previste dai
commi successivi.

2. Le  unità operative,  le sezioni  aggregate e gli uffici sono
costituiti su proposta del dirigente del servizio d'intesa con il
coordinatore di  settore sentito  l'ufficio di  direzione e.  nel
caso  di   sezioni  aggregate  e  di  uffici  interni  all'unità
operativa, il direttore dell'unità operativa interessata.

3. I  servizi, nonché  le unità  operative  e  gli  uffici  non
raggruppati   nel   servizio,   sono   costituiti   su   proposta
dell'ufficio di direzione.

4.  I   dipartimenti  operativi   sono  costituiti   su  proposta
dell'ufficio  di  direzione  sentiti  i  direttori  delle  unità
operative interessate.

5.  Non  possono  essere  costituite  unità  operative,  sezioni
aggregate,  servizi   e  dipartimenti  operativi  che  non  siano
espressamente   previsti,    per   l'unità    sanitaria   locale
interessata, dai piani regionali;
in  ciascuna  unità  sanitaria  locale  devono  peraltro  essere
costituite  tutte  le  strutture  operative  indicate  dai  piani
medesimi come obbligatorie.

6. I piani regionali stabiliscono presupposti, condizioni, limiti
e  procedure   per  eventuali   deroghe  alle   disposizioni  del
precedente comma.

7. La  deliberazione di cui al primo comma determina tra l'altro,
se  non   già  definite  in  precedenti  atti,  le  attribuzioni
funzionali ed i compiti, le sedi di svolgimento delle attività e
gli altri  eventuali luoghi  di erogazione  delle prestazioni, le
dotazioni di  personale e  di  risorse  strumentali  iniziali  di
ciascuna delle strutture operative oggetto del provvedimento.

8. Alla costituzione delle unità operative del settore sanitario
che prevedono  la direzione  da parte  di personale  laureato  si
procede a  condizione che  sia individuata,  per  lo  svolgimento
delle relative attività fondamentali, una dotazione di personale
comprendente personale laureato di tutte le posizioni funzionali.

9.  Alla  costituzione  delle  sezioni  aggregate  si  procede  a
condizione che sia individuata, per lo svolgimento delle relative
attività fondamentali.
una dotazione  di personale  comprendente almeno  due  unità  di
personale laureato, delle diverse posizioni funzionali.

ARTICOLO 21
(Attivazione)

1. Le  srutture di  cui al presente capo, costituite ai sensi del
precedente articolo  20, sono  attivate in  forma operativa  alla
condizione  essenziale  che  siano  congiuntamente  verificati  i
presupposti sotto indicati:

- individuazione  normativa del  titolare della  funzione e della
  responsabilità di  direzione, ai  sensi del  secondo capo  del
  successivo titolo terzo della presente legge;
- definizione   dell'organizzazione  interna  e  delle  norme  di
  funzionamento, ai sensi dei precedenti articoli 12, terzo comma
  e 17, quarto comma.

2. Fino  alla integrazione  dei predetti  presupposti essenziali,
ovvero - nel caso di vacanza sopravvenuta della titolarità della
funzione di  direzione -  fino alla  reintegrazione della stessa,
l'attività di  competenza delle  strutture operative interessate
è garantita  mediante  l'adozione,  in  relazione  alle  diverse
fattispecie, dei seguenti provvedimenti:

- accorpamento  delle attività  di servizio  ad  altro  servizio
  dello stesso  settore ovvero  assunzione temporanea  della loro
  direzione da  parte del  coordinatore di settore, con i criteri
  stabiliti dai piani regionali;
- accorpamento  dell'attività dell'unità operativa, nell'ambito
  dei settori  tecnico -  amministrativo e di assistenza sociale,
  ad  altra   unità  operativa   dello  stesso  servizio  ovvero
  assunzione  temporanea   della  sua   direzione  da  parte  del
  dirigente del  servizio o  del coordinatore  di settore,  con i
  criteri stabiliti da piani regionali;
- accorpamento  dell'attività dell'unità operativa, nell'ambito
  del settore sanitario, ad altra unità operativa costituita per
  la stessa  attività  fondamentale  ovvero,  in  mancanza,  sua
  aggregazione ad  altra unità operativa, in forma di sezione se
  sussistono i  presupposti di cui all'ultimo comma dell'articolo
  20, con i criteri stabiliti dai piani regionali;
- accorpamento  dell'attività dell'ufficio ad altro uffici della
  stessa unità  ovvero, in mancanza, assunzione temporanea della
  sua  responsabilità   da  parte   del  direttore   dell'unità
  operativa, del  dirigente del  servizio o  del coordinatore  di
  settore, con i criteri stabiliti dai piani regionali.

3. Salvo  quanto stabilito dal primo comma, per l'attivazione dei
dipartimenti  operativi  è  altresì  indispensabile  la  previa
attivazione  di   tutte  le   strutture   operative   costitutive
individuate dai piani regionali.

ARTICOLO 22
(Strutture operative convenzionate)

1.  Le   strutture  operative   universitarie  od   a   direzione
universitaria, nonché non universitarie con compiti didattici, e
quelle degli  enti di  ricerca scientifica,  che concorrono  alle
finalità del servizio sanitario nazionale della Regione Toscana,
sono individuate  dalle convenzioni  di cui agli articoli 39 e 40
della legge  23 dicembre  1978, n.  833, le quali ne disciplinano
altresì gli  ambiti e  le modalità di collaborazione ai compiti
istituzionali  delle  unità  sanitarie  locali  interessate,  in
conformità del piano sanitario regionale.

TITOLO II
ORGANIZZAZIONE FUNZIONALE

ARTICOLO 23
(Principi ed obiettivi dell'organizzazione del lavoro)

1. L'organizzazione del lavoro nei presidi e servizi delle unità
sanitarie locali  è determinata  in conformità  dei principi di
efficienza operativa  e di efficacia degli interventi, in modo da
assicurare il migliore impiego di tutte le risorse in rapporto ai
compiti  istituzionali   ed  agli   obiettivi  programmatici  del
servizio sanitario nazionale.

ARTICOLO 24
(Moduli organizzativi funzionali)

1.  In   relazione  a   specifiche  esigenze   funzionali,  anche
temporanee, ovvero  per il conseguimento di particolari obiettivi
o per  la realizzazione di progetti, possono essere costituiti ed
attivati  moduli  organizzativi  non  strutturali  ai  sensi  dei
successivi articoli.

2. Ciascun  operatore, ferma l'assegnazione organica ad una delle
strutture organizzative  previste  al  capo  secondo  del  titolo
primo, può  essere chiamato a partecipare all'attività di uno o
più moduli funzionali di cui al presente titolo.

3. I  piani regionali  e le  leggi speciali  individuano i moduli
organizzativi che  devono essere  costituiti obbligatoriamente in
quanto funzionali  ad esigenze  ed obiettivi della programmazione
nazionale e regionale.

4. Le  attribuzioni, i  compiti le  modalità di funzionamento di
ciascun modulo  sono  disciplinati  dai  regolamento  dell'unità
sanitaria locale  e dai rispettivi atti costitutivi, nel rispetto
delle attribuzioni  funzionali  dei  singoli  operatori  e  delle
disposizioni della legge regionale.

ARTICOLO 25
(Dipartimenti tecnico - scientifici)

1.  Il  dipartimento  tecnico  -  scientifico  è  un  modulo  di
collegamento  funzionale   tra  unità   operative  dello  stesso
servizio  o  di  servizi  diversi  anche  relativi  a  differenti
settori, costituito al fine di armonizzare e coordinare attività
affini o  complementari favorendo l'unitarietà degli interventi,
l'interdisciplinarietà del  lavoro, l'integrazione  culturale  e
operativa tra  strutture di  ricovero e  servizi territoriali, la
partecipazione  degli   operatori  alla  programmazione  ed  alla
verifica del  lavoro, lo sviluppo delle attività di ricerca e di
aggiornamento professionale.

2. Gli  operatori  coinvolti  nelle  attività  del  dipartimento
prestano  in   via  continuativa  e  prevalente  il  loro  lavoro
nell'unità  operativa   di  rispettiva   assegnazione  organica;
tuttavia,  in   relazione  a  specifici  obiettivi  definiti  nel
programma di  lavoro, essi  possono essere assegnati, per periodi
di tempo  determinati, al  dipartimento per  operarvi con impegno
esclusivo   o   prevalente   alle   dipendenze   funzionali   del
coordinatore.

3. Salvo  quanto stabilito  al comma  precedente, ai dipartimenti
tecnico -  scientifici si  applicano, in  quanto compatibili,  le
disposizioni previste  per i dipartimenti operativi dall'art. 17,
con esclusione dei commi primo e terzo, della presente legge.

ARTICOLO 26
(Gruppi operativi)

1. Il  Gruppo operativo  è un  modulo organizzativo  a carattere
interdisciplinare,  costituito   a   tempo   indeterminato,   tra
operatori ad esso stabilmente assegnati dalle unità operative di
rispettiva  appartenenza,  per  l'adempimento  di  compiti  o  la
realizzazione di  azioni programmatiche o di progetti - obiettivo
rivolti alla  prevenzione di  rischi, al trattamento di patologie
ed alla protezione di soggetti aventi speciale rilevanza sociale.

2. Gli  operatori interessati  possono essere assegnati al gruppo
operativo  con   impegno  esclusivo  o  parziale,  in  base  alle
effettive  esigenze  funzionali  correlate  ai  compiti  ed  agli
obiettivi;   uno stesso  operatore può  far parte,  con  impegno
parziale, di più gruppi operativi.

ARTICOLO 27
(Gruppi di lavoro per obiettivi)

1. Il  gruppo di  lavoro è  un modulo  organizzativo a carattere
monodisciplinare  o   interdisciplinare,   costituito   a   tempo
determinato, tra operatori di una o più strutture organizzative,
per il  conseguimento, nel  termine prestabilito, di un risultato
programmato richiedente  di norma  attività di  studio, ricerca,
documentazione ed elaborazione.

2. Gli  operatori interessati  possono essere assegnati al gruppo
di lavoro  con impegno  esclusivo o parziale, in base alla natura
dell'obiettivo, alla  consistenza dell'attività  ed  al  termine
stabilito;   uno stesso  operatore può  far parte,  con  impegno
parziale, di più gruppi di lavoro.

3. Quando  il gruppo  di lavoro è costituito per la redazione di
elaborati  aventi   contenuto  tecnico   progettuale  assume   la
denominazione di gruppo di progetto.

ARTICOLO 28
(Proiezioni)

1. Per  proiezione, ai  fini della  presente  legge,  si  intende
l'assegnazione,  da   parte  della   struttura  organizzativa  di
appartenenza organizza,  di  uno  o  più  operatori  a  presidi,
strutture o  moduli determinati  per lo  svolgimento, nell'ambito
dei presidi,  strutture o  moduli medesimi, di compiti riferibili
alle attività fondamentali di propria competenza.

2.  La   proiezione  può  essere  disposta,  in  relazione  alle
effettive esigenze,  a tempo  indeterminato od  a termine  e può
comportare, in  base alla natura ed alla consistenza dei compiti,
impegno esclusivo od a tempo parziale.

3.  Gli  operatori  in  proiezioni  sono  posti  alle  dipendenze
funzionali del  responsabile del  presidio,  struttura  o  modulo
presso  cui   operano,  al  quale  rispondono  sotto  il  profilo
organizzativo;     per  gli   aspetti  di   carattere  tecnico  -
professionale   rispondono   invece   all'unità   operativa   di
appartenenza organica,  dalla quale  ricevono gli  indirizzi e le
disposizioni di competenza.

4. I  piani regionali individuano le proiezioni che devono essere
attivate obbligatoriamente  al fine  di garantire  la  necessaria
uniformità  di   organizzazione,   nell'ambito   regionale,   di
determinate attività fondamentali.

ARTICOLO 29
(Costituzione ed attivazione dei moduli funzionali)

1. I  dipartimenti tecnico  -  scientifici  sono  costituiti  con
deliberazione dell'organo  di  gestione  dell'  unità  sanitaria
locale su  proposta dell'Ufficio di direzione sentiti i direttori
delle unità  operative interessate.  I dipartimenti previsti dai
piani regionali  sono costituiti  obbligatoriamente quando  siano
presenti tutte le unità operative costitutive;
possono peraltro  essere costituiti  anche in  carenza di  alcune
unità operative  costitutive se  i relativi  programmi di lavoro
risultino ugualmente perseguibili.

2. I  dipartimenti non  possono essere costituiti in mancanza dei
rispettivi regolamenti  e sono  attivati sulla base dei programmi
di lavoro dopo che sia stato nominato il coordinatore e insediato
il comitato direttivo.

3.  I   gruppi  operativi   sono  costituiti,  e  contestualmente
attivati, con  deliberazione dell'organo di gestione, su proposta
dell'ufficio  di  direzione  sentiti  i  direttori  delle  unità
operative interessate, che ne individua anche il responsabile.

4. I  gruppi di lavoro ed i gruppi di progetto sono costituiti, e
contestualmente   attivati,    in   relazione    alle   strutture
organizzative coinvolte,  dal direttore  di unità operativa, dal
dirigente del  servizio o  direttore di  dipartimento  operativo,
dall'ufficio di direzione.
Sono costituiti con deliberazione dell'organo di gestione sentito
l'ufficio di direzione o su proposta di questo quando l'obiettivo
o al  progetto siano  collegate forme di incentivazione economica
degli operatori  previste dagli  accordi di  lavoro  e  da  altre
disposizioni normative  e negli  altri casi  che ne  investono la
competenza a  norma di  legge. I provvedimenti di cui al presente
comma individuano  altresì i  responsabili di  ciascun gruppo di
lavoro o di progetto.

5. Le  proiezioni e  la rispettiva  consistenza sono  determinate
dall'ufficio di  direzione,  sentiti  i  direttori  delle  unità
operative interessate  ed i  responsabili dei presidi strutture e
moduli cui  sono destinate in base alla valutazione analitica dei
compiti da  assicurare ed  in proporzione  ai rispettivi  carichi
funzionali di  lavoro. I  singoli operatori  sono individuati dal
direttore   dell'unità    operativa   sentiti    gli   operatori
interessati.

TITOLO III
RESPONSABILITÀ ORGANIZZATIVE E FUNZIONI DI DIREZIONE

CAPO I
L'Ufficio di Direzione

ARTICOLO 30
(Composizione)

1.  L'ufficio   di  direzione  dell'unità  sanitaria  locale  è
composto dai  coordinatori di  settore, dai dirigenti dei servizi
di cui al precedente articolo 16 e dai direttori dei dipartimenti
operativi previsti come obbligatori dai piani regionali.

2. In  relazione agli  argomenti posti all'ordine del giorno alle
riunioni dell'ufficio  di direzione possono essere invitati altri
dirigenti  dell'unità  sanitaria  locale  e  rappresentanti  del
personale convenzionato  ai sensi dell'articolo 48 della legge 23
dicembre 1978, che vi partecipano con diritto di parola.

3. I  componenti dell'ufficio  di direzione,  ove necessario  per
assicurare il  buon andamento  degli uffici  e dei  servizi, sono
tenuti a  prestare servizio  oltre il  normale  orario,  a  norma
dell'art. 34  del DPR  20-12-1979, n. 761, nella misura stabilita
dall'organo di gestione.

ARTICOLO 31
(Attribuzioni)

1.  L'ufficio   di  direzione  è  collegialmente  preposto  alla
organizzazione, al  coordinamento ed  al funzionamento di tutti i
servizi ed  attività ed alla direzione del personale dell'unità
sanitaria locale.

2. Nell'ambito  delle proprie  attribuzioni e  sulla  base  degli
indirizzi  dell'organo   di  gestione,   l'ufficio  di  direzione
provvede in particolare:

- all'elaborazione  dei programmi  complessivi e  dei regolamenti
  generali di organizzazione;
- al coordinamento dei programmi ed alla verifica dei regolamenti
  predisposti dalle singole strutture organizzative;
- all'emanazione di direttive per l'integrazione funzionale delle
  attività delle  diverse strutture e per la realizzazione delle
  finalità dei dipartimenti;
- alla  redazione  per  il  comitato  di  gestione  di  relazioni
  trimestrali sull'attività dell'unità sanitaria locale.

3. L'ufficio di direzione è inoltre organo di consulenza tecnica
dell'organo di  gestione al  quale formula  proposte  ed  esprime
pareri su tutti gli affari e le deliberazioni di sua competenza.

4. Sulle  proposte di  deliberazione il parere tecnico preventivo
dell'ufficio di  direzione è obbligatorio, salvo che la proposta
sia stata  formulata direttamente dall'ufficio medesimo. Di detto
parere deve darsi atto nel testo del provvedimento.

5. I  pareri di  cui ai commi precedenti possono essere resi, per
delega dell'ufficio  di direzione  o,  nei  casi  di  urgenza  su
richiesta dell'organo  di gestione,  dai coordinatori di settore,
salvo che  si tratti di atti regolamentari o di organizzazione di
presidi  di   strutture  e  servizi  o  di  programmi  annuali  o
pluriennali ovvero  di provvedimenti  concernenti il patrimonio e
le attrezzature,  per i  quali  il  parere  è  obbligatoriamente
espresso dall'ufficio di sede collegiale.

6. L'ufficio  di  direzione  sovraintende  collegialmente,  nelle
forme e  con le  modalità stabilite  nel regolamento  di cui  al
successivo articolo, ai compiti ed alle attività delle strutture
organizzative e  dei moduli  funzionali posti  alla  sua  diretta
dipendenza.

7.  L'ufficio   di  direzione   esercita  altresì   ogni   altra
attribuzione  che  gli  sia  conferita  dalla  legge,  dai  piani
regionali e dai regolamenti dell'unità sanitaria locale.

ARTICOLO 32
(Funzionamento)

1. L'ufficio  di direzione esercita le attribuzioni di competenza
e organizza  le proprie  attività sulla  base di  un regolamento
autonomo approvato  dall' organo  di gestione,  che ne disciplina
gli atti ed il funzionamento in conformità delle disposizioni di
legge e regolamentari.

2. Il  regolamento previsto  dal precedente  comma determina  tra
l'altro le  proiezioni di  personale necessarie  ad assicurare il
funzionamento  dell'ufficio,   che  sono  poste  alle  dipendenze
funzionali del presidente dell'ufficio medesimo.

3. Le  funzioni di  segretario  dell'ufficio  di  direzione  sono
assolte da un direttore amministrativo individuato d'intesa tra i
coordinatori di settore.

4. La  sede dell'ufficio  di direzione  è  stabilita  presso  il
centro amministrativo  -  organizzativo  dell'  unità  sanitaria
locale.

5. Il  regolamento di cui al presente articolo può prevedere che
le attribuzioni dell'ufficio siano delegate, in casi o su materie
predeterminati, ad  un comitato ristretto comprendente comunque i
coordinatori di settore.

ARTICOLO 33
(Coordinamento)

1. Il  coordinamento  dell'ufficio  di  direzione  è  assicurato
unitariamente dai  coordinatori di  settore, i  quali a  turno lo
presiedono secondo  cicli periodici,  determinati dal regolamento
di cui  all'articolo precedente, di durata comunque non inferiore
al trimestre.

CAPO II
Direzione dei Moduli strutturali

ARTICOLO 34
(Coordinamento di settore)

1. Il coordinamento di ciascuno dei settori di cui al primo comma
del precedente articolo 12 è rivolto ad assicurare l'adempimento
dei provvedimenti  deliberati dall'organo di gestione dell'unità
sanitaria  locale   ed  è   esercitato  di   norma  mediante  la
formulazione di  direttive rivolte  alle strutture  ed ai  moduli
organizzativi interessati.

2. A  tal fine  i coordinatori  di settore  partecipano a  titolo
consultivo, senza  diritto di  voto, alle riunioni dell'organo di
gestione e,  in quanto  non risulti  il loro  esplicito dissenso,
sono responsabili  in solido  con gli  amministratori,  ai  sensi
dell'articolo 51 della legge 23 dicembre 1978, n. 833, nei limiti
delle  rispettive   competenze.  Il   coordinatore  del   settore
amministrativo funge da segretario del comitato di gestione.

3. I  coordinatori di  settore esercitano  le  funzioni  previste
dalla presente legge e le altre loro attribuite dalle norme della
legge statale  e regionale  e dai  piani regionali,  assumendo le
corrispondenti  responsabilità  operative,  di  indirizzo  e  di
controllo.

4. Per  l'esercizio delle  proprie funzioni,  i  coordinatori  si
avvalgono di  unità  di  personale  appositamente  assegnato  in
proiezione ai sensi del precedente articolo 28.

ARTICOLO 35
(Coordinatore amministrativo)

1. Il  coordinamento del  settore  tecnico  -  amministrativo  è
esercitato  da   un  dipendente   del  ruolo  amministrativo,  di
posizione funzionale apicale, in possesso dei requisiti specifici
stabiliti dalla legge statale.

2. L'incarico  di coordinatore  amministrativo è  conferito  con
deliberazione  dell'organo   di  gestione  sentito  l'ufficio  di
direzione, per  un triennio,  previa selezione  tra  coloro  che,
avendone titolo,  ne hanno  fatto domanda.  La scelta è eseguita
con  specifico   riferimento  alla   professionalità   ed   alla
esperienza dei  candidati,  valutate,  in  base  ad  un  giudizio
complessivo  sull'attività   svolta  e   sui  titoli   posseduti
risultanti dal  curriculum, in  relazione alle attribuzioni ed ai
compiti propri della funzione da esercitare e tenendo conto degli
eventuali titoli preferenziali previsti dalla legge statale.

3. L'incarico  è rinnovabile,  previa valutazione dell'attività
svolta e  dei risultati  conseguiti, e può essere revocato prima
della  scadenza   con   deliberazione   dalla   quale   risultino
specificamente   le    motivazioni    che    hanno    determinato
l'interruzione del rapporto fiduciario con l'organo di gestione.

4. In  carenza di  domande, l'incarico  è conferito d'ufficio al
dipendente che, tra quelli in possesso dei requisiti, risulta con
maggiori titoli  valutati con i criteri stabiliti dalla normativa
per le  procedure concorsuali.  Nei casi di cui al presente comma
l'incarico  non  può  essere  rinunciato,  stante  il  carattere
obbligatorio della funzione.

5. La supplenza, nei casi di temporanea assenza o impedimento del
titolare, è  assicurata da  altro  dipendente  in  possesso  dei
requisiti  o,  in  mancanza,  dal  direttore  amministrativo  con
maggiori titoli,  individuato  contestualmente  alla  nomina  del
coordinatore.

6. Con le modalità di cui al secondo comma dell'art. 49 della L.
23-12-1978, n. 833, così come modificato dall'art. 16 del DL 12-
9-1983, n. 463, convertito con modificazioni nella L. 11-11-1983,
n.  638,   oltre  a   quanto  previsto   in  detto  articolo,  il
coordinatore  amministrativo  assume  i  provvedimenti  vincolati
concernenti:

a) l'indennità  di lavoro  straordinario e  le altre  indennità
   previste dall'accordo  di lavoro del personale dipendente, nei
   limiti previsti  dall'accordo medesimo,  oppure in  quelli  in
   deroga fissati dai competenti organi di gestione;
b) il  pagamento   delle  spese    derivanti  dall'esercizio  del
   controllo medico  - fiscale  del personale  dipendente assente
   per malattia;
c) le  indennità di  carica e  di presenza,  nonché i  rimborsi
   spese, spettanti  ai membri  dell'organo  di  gestione  e  del
   collegio dei revisori dell'unità sanitaria locale;
d) il  pagamento dei  corrispettivi dovuti  in  esecuzione  delle
   convenzioni previste  dagli artt.  26, 28, 38, 39, 40, 41, 42,
   44, 45,  48 della  L. 23-12-1978,  n. 833,  nonché di  quelli
   derivanti dalle  convenzioni previste dall'art. 73 del DPR 20-
   12-1979, n.  761 e  dall'art. 27  del DPR  25-6-1983, n. 348 e
   successive modificazioni;
e) il  pagamento   dei  corrispettivi  dovuti  in  esecuzione  di
   contratti di  locazione,  di  assicurazione,  di  leasing,  di
   somministrazione per forniture ed utenze;
f) la  mera esecuzione  di disposizioni  di legge e regolamentari
   vincolanti  e   di  provvedimenti   esecutivi  dell'organo  di
   gestione.

ARTICOLO 36
(Coordinatore sanitario)

1. Il  coordinatore del  settore sanitario  è esercitato  da  un
medico dipendente,  di posizione  funzionale apicale, in possesso
dei requisiti specifici stabiliti dalla legge statale.

2.  All'incarico   di  coordinatore  sanitario  si  applicano  le
disposizioni   stabilite    per   l'incarico    di   coordinatore
amministrativo dai  commi secondo,  terzo e quarto del precedente
articolo 35.

3. La supplenza, nei casi di temporanea assenza o impedimento del
titolare, è  assicurata da  altro  dipendente  in  possesso  dei
requisiti, individuato  con gli  stessi  criteri  contestualmente
alla nomina del coordinatore.

ARTICOLO 37
(Coordinatore dei servizi sociali)

1.  Il   coordinamento  del  settore  di  assistenza  sociale  è
esercitato  dal   dipendente  incaricato   della  direzione   del
corrispondente servizio, di cui al successivo articolo 42.

ARTICOLO 38
(Direzione di servizio)

1. Ad  ogni servizio di cui al precedente articolo 16 è preposto
un dirigente,  secondo  la  disciplina  prevista  dalla  presente
legge.

2.  Nel  rispetto  degli  obiettivi  e  degli  indirizzi  fissati
dall'organo di  gestione e  nel quadro  delle direttive stabilite
dall'ufficio di  direzione e  dal  coordinatore  di  settore,  il
dirigente del  servizio, sentiti ove necessario i direttori delle
unità operative:

a) predispone i programmi complessivi di attività del servizio e
   ne promuove l'attuazione;
b) assume  le determinazioni  di carattere organizzativo intese a
   garantire l'ordinato funzionamento delle unità operative, ivi
   compresa l'utilizzazione  del personale  non  specificatamente
   assegnato alle stesse;
c) in attuazione di quanto stabilito dalla precedente lettera b),
   ferme restando  le competenze del direttore di dipartimento di
   cui al  successivo art.  43, autorizza  i congedi,  dispone  i
   turni di servizio, di guardia e di pronta disponibilità;
d) riceve  le proposte  delle unità  operative  in  ordine  alle
   acquisizioni, all'uso  ed alle  trasformazioni del  patrimonio
   edilizio e tecnologico strumentale;
e) cura  la  raccolta  dei  dati  informativi  necessari  per  la
   periodica verifica dei programmi di attività;
f) redige  annualmente una  relazione sull'attività  svolta, sui
   risultati ottenuti e sull'andamento del servizio;
g) dispone  dei beni assegnati al servizio ai sensi delle vigenti
   disposizioni;
h) svolge  ogni altro  compito  affidatogli  dalla  legge  e  dai
   regolamenti.

3. Per  l'intero periodo  durante il quale esercitano la relativa
funzione, i  dirigenti di  servizio sono  tenuti ad  osservare il
tempo pieno,  salvo i  casi in  cui la  funzione stessa sia stata
attribuita con provvedimento d'ufficio.

4.  Per  l'esercizio  delle  proprie  funzioni,  i  dirigenti  si
avvalgono di  unità  di  personale  appositamente  assegnato  in
proiezione ai sensi del precedente articolo 28.

ARTICOLO 39
(Capo servizio tecnico - amministrativo)

1. La  direzione dei  servizi amministrativi e tecnici costituiti
da unità  operative comprendenti personale laureato appartenente
al medesimo  ruolo è  esercitata da un dipendente che riveste la
posizione funzionale apicale nel ruolo medesimo.

2. La  direzione dei  servizi costituiti  da unità  operative  a
composizione monodisciplinare  o  pluridisciplinare  comprendenti
personale laureato  appartenente a ruoli diverse è esercitata da
un dipendente  che riveste la posizione funzionale apicale in uno
dei ruoli presenti nel servizio.

3.  L'incarico   di  dirigente  del  servizio  è  conferito  con
deliberazione dell'organo  di gestione,  sentiti il  coordinatore
amministrativo e  l'ufficio di direzione, per un triennio, previa
selezione  tra  coloro  che,  avendone  titolo,  ne  hanno  fatto
domanda. La  scelta è  eseguita con  specifico riferimento  alla
professionalità ed  alla esperienza  dei candidati, valutate, in
base ad  un giudizio  complessivo  sull'attività  svolta  e  sui
titoli posseduti  risultanti dal  curriculum,  nel  rispetto  dei
criteri di  cui ai  commi settimo e seguenti dell'articolo 10 del
DM Sanità  30-1-1982,  in  relazione  alle  attribuzioni  ed  ai
compiti propri della funzione da esercitare.

4. L'incarico  di dirigente  del servizio  è rinnovabile, previa
valutazione dell'attività  svolta e  dei risultati conseguiti, e
può essere revocato prima della scadenza con deliberazione dalla
quale  risultino   specificamente  le   motivazioni   che   hanno
determinato l'interruzione  del rapporto  fiduciario con l'organo
di gestione.

5. In carenza di domande, l'incarico è conferito d'ufficio ad un
dipendente in  possesso dei  requisiti individuato  con i criteri
stabiliti dalla presente legge. L'incarico conferito ai sensi del
presente comma  non può  essere rinunciato,  stante il carattere
obbligatorio della funzione.

6. La supplenza, nei casi di temporanea assenza o impedimento, è
assicurata  da   altro  dipendente  in  possesso  dei  requisiti,
individuato con  gli stessi  criteri contestualmente  alla nomina
del dirigente.

ARTICOLO 40
(Dirigente di servizio sanitario)

1. La  direzione dei servizi sanitari è esercitata da un medico,
dipendente o  universitario convenzionato,  o da altro dipendente
laureato del  ruolo sanitario, assegnato al servizio, che riveste
la posizione funzionale apicale nel ruolo medesimo.

2.  L'incarico   di  dirigente  del  servizio  è  conferito  con
deliberazione dell'organo  di gestione,  sentiti il  coordinatore
sanitario e  l'ufficio di  direzione, per  la  durata  e  con  le
modalità di cui al terzo comma del precedente articolo 39.

3. All'incarico  di dirigente  di servizio sanitario si applicano
le disposizioni  stabilite dal  quarto comma  dell'articolo 35  e
quelle previste  dal quarto e sesto comma del precedente articolo
39.

4. La direzione dei servizi di prevenzione ambientale può essere
esercitata  anche   da  un  dipendente  del  ruolo  professionale
inquadrato nella  posizione funzionale  apicale  del  profilo  di
ingegnere, assegnato al servizio.

5. La  direzione dei  servizi che raggruppano le unità operative
costituite per  le attività  ospedaliere e  per le  attività di
igiene  pubblica   è  attribuita  necessariamente  a  dipendenti
laureati in medicina.

ARTICOLO 41
(Dirigente di servizio infermieristico)

1. La  direzione del  servizio di  assistenza infermieristica  è
esercitata da  un dipendente  che riveste la posizione funzionale
di  operatore  professionale  dirigente  conseguita  dal  profilo
professionale del  personale infermieristico  ed in  possesso dei
requisiti prescritti dall'art. 73 del DM Sanità 30 gennaio 1982.

2.  All'incarico   di  dirigente   del  servizio   di  assistenza
infermieristica  si   applicano  le  disposizioni  stabilite  per
l'incarico di dirigente di servizio sanitario dai commi secondo e
terzo del precedente articolo 40.

ARTICOLO 42
(Dirigente di servizio sociale)

1. La  direzione del servizio di assistenza sociale è esercitata
da un  operatore assegnato  al servizio  medesimo in possesso dei
requisiti stabiliti dalla legge regionale.

2. Le  modalità di conferimento dell'incarico, la durata ed ogni
altra disposizione  ad esso  relativa sono  stabilite dalla legge
regionale.

ARTICOLO 43
(Direzione di dipartimento operativo)

1. La  direzione dei  dipartimenti operativi  è esercitata da un
direttore,  scelto   tra  i  direttori  delle  rispettive  unità
operative costitutive  nel rispetto  dei  criteri  stabiliti  dai
piani regionali.

2. L'incarico  di direttore  del dipartimento  è  conferito  con
deliberazione dell'organo  di gestione,  su proposta dell'ufficio
di direzione  sentiti i  direttori di  tutte le  unità operative
interessate, per un triennio.

3. All'incarico  di direttore  del dipartimento  si applicano  le
disposizioni stabilite  dal quarto  e sesto  comma del precedente
articolo 39.

4. Il  direttore del  dipartimento:
- promuove  l'organizzazione del lavoro e  dispone le  modalità
  di utilizzazione del personale assegnato al dipartimento;
- cura l'attuazione delle funzioni  del dipartimento, verifica lo
  stato di realizzazione dei programmi  ed  esercita  ogni  altra
  attribuzione  conferitagli  dalla  presente  legge,  dai  piani
  regionali e dai regolamenti.

5. Per  l'esercizio  delle  proprie  funzioni,  i  direttori  dei
dipartimenti si  avvalgono di  unità di  personale appositamente
assegnato in proiezione ai sensi del precedente articolo 28.

ARTICOLO 44
(Direzione di unità operativa)

1. Ad  ogni unità  operativa di cui al precedente articolo 13 è
preposto un  direttore,  secondo  la  disciplina  prevista  dalla
presente legge.

2. Il direttore di unità operativa favorisce il lavoro di gruppo
e dispone  della utilizzazione  del personale  nei vari presidi e
nelle atre  sedi nei  quali l'unità  operativa eroga  le proprie
prestazioni, nel  rispetto delle  posizioni funzionali di ciascun
addetto.
Riferisce  al   dirigente  del  servizio  e/o  al  direttore  del
dipartimento dei  piani di  lavoro attuati  e risponde,  anche in
base  alle  direttive  ricevute,  del  complessivo  funzionamento
dell'unità operativa  e dei beni ad essa eventualmente assegnati
ai sensi delle vigenti disposizioni.

3. Il  direttore di unità operativa esercita altresì ogni altra
attribuzione conferitagli dalle leggi e dai regolamenti.

ARTICOLO 45
(Direttore di unità operativa amministrativa o tecnica)

1. La  direzione delle  unità operative costituite per attività
amministrative  è   esercitata  da   un  dipendente   del  ruolo
amministrativo   inquadrato    nel    profilo    dei    direttori
amministrativi.

2. La  direzione delle  unità operative costituite per attività
professionali  relative   a  materie   giuridiche  e   legali  è
esercitata da  un dipendente  del ruolo  professionale inquadrato
nel profilo degli avvocati procuratori legali.

3. La  direzione delle  unità operative costituite per attività
professionali  relative   alla  progettazione,   realizzazione  e
manutenzione  di   beni  immobili  e  dei  relativi  impianti  è
esercitata da  un dipendente  del ruolo  professionale inquadrato
nei profili di ingegnere o architetto.

4.  La   direzione  delle  unità  operative  costituite  per  le
attività del  sistema informativo è esercitata da un dipendente
laureato del ruolo tecnico.

5. Le  funzioni di  cui al  presente articolo  sono conferite con
deliberazione dell'organo  di gestione,  su proposta dell'ufficio
di direzione  sentito il  dirigente del  servizio, al  dipendente
assegnato all'unità operativa di posizione funzionale apicale o,
in mancanza,  di più  elevata posizione funzionale;  in presenza
di più aspiranti della medesima posizione funzionale, si procede
alla formazione  di graduatorie  per soli  titoli con  i  criteri
stabiliti dalla normativa per le procedure concorsuali.

6. La  supplenza è  esercitata automaticamente dal dipendente di
più elevata  posizione funzionale, ed a parità di posizione con
maggiori titoli, tra gli altri assegnati alla unità operativa in
possesso dei requisiti di cui ai commi precedenti.

ARTICOLO 46
(Direttore di unità operativa sanitaria)

1.  La   direzione  delle  unità  operative  costituite  per  le
attività sanitarie,  salvo quanto disposto dal successivo 47, è
esercitata da  un dipendente  medico o  degli altri  profili  del
personale  laureato   del  ruolo   sanitario  o  del  profilo  di
ingegnere, di  posizione  funzionale  apicale,  della  disciplina
medica  o   dell'area  funzionale   veterinaria  o   del  profilo
specificamente determinati per ciascun attività fondamentale.

2. Le  funzioni di  cui al  presente articolo  sono conferite con
deliberazione dell'organo  di gestione al dipendente di posizione
funzionale apicale assegnato a ciascuna unità operativa.

3. La  supplenza è  esercitata automaticamente dal dipendente di
più elevata  posizione funzionale, ed a parità di posizione con
maggiori titoli  valutati con i criteri stabiliti dalla normativa
per le  procedure concorsuali, tra gli altri assegnati all'unità
operativa, nei  limiti previsti  dalle vigenti disposizioni della
legge statale.

ARTICOLO 47
(Dirigente di unità operativa professionale)

1. La direzione delle unità operative cui è assegnato personale
del profilo  infermieristico o tecnico - sanitario o con funzioni
di  riabilitazione  o  di  vigilanza  e  ispezione  e  nella  cui
composizione non  è previsto personale laureato è esercitata da
un operatore  professionale dirigente  con funzioni organizzative
proveniente  dal   relativo  profilo  specifico  e  categoria  di
personale  in   possesso  dei  requisiti  di  ammissione  di  cui
all'articolo 73  del DM  Sanità 30 gennaio 1982. In mancanza, la
funzione è  attribuita all'operatore professionale dirigente con
maggiori titoli ai sensi del successivo terzo comma.

2. La  direzione delle  scuole di  formazione infermieristica  è
esercitata da  un operatore  professionale dirigente con funzioni
didattiche proveniente  dal personale  infermieristico  ai  sensi
della LR 16 ottobre 1989, n- 64.

3. Le  funzioni di  cui al  presente articolo  sono conferite con
deliberazione dell'organo  di gestione,  su proposta dell'ufficio
di direzione  sentito il dirigente del servizio, previa selezione
tra coloro  che, avendone  titolo, ne  hanno  fatto  domanda.  La
selezione   è    eseguita   con   specifico   riferimento   alla
professionalità ed  alla esperienza  dei candidati,  documentate
dai titoli  posseduti che  sono valutati  con i criteri stabiliti
dalla normativa  per le  procedure concorsuali, avendone riguardo
alle attribuzioni ed ai compiti propri della funzione.

4. Per le funzioni di supplenza si applica la disposizione di cui
al terzo comma del precedente articolo 46.

5. La  direzione delle  scuole di formazione diverse da quelle di
cui  al   secondo  comma   è  esercitata  in  conformità  delle
disposizioni della LR 16 ottobre 1989, n. 64.

ARTICOLO 48
(Coordinatore di unità operativa di assistenza sociale)

1.  Il   coordinamento  delle  unità  operative  costituite  per
attività di  assistenza sociale  è esercitato  da un  operatore
assegnato  all'unità  operativa  interessata,  in  possesso  dei
requisiti stabiliti dalla legge regionale.

2. Le modalità di conferimento della funzione, la durata ed ogni
altra disposizione  ad essa  relativa sono  stabilite dalla legge
regionale.

ARTICOLO 49
(Unità operative a composizione integrata)

1. I  regolamenti  dell'unità  sanitaria  locale  individuano  e
determinano, quando  non già  previsti da  norme di  legge o dai
piani  regionali,   i  profili   professionali  e   le  eventuali
discipline, aree  funzionali e  qualifiche costituenti  requisiti
specifico per  l'attribuzione della  direzione di  ciascuna delle
unità   operative    a    composizione    pluridisciplinare    o
interprofessionale.

2. Le  determinazioni di  cui al  precedente  comma  non  possono
comportare  la   collocazione  in  posizione  sovrannumeraria  di
dipendenti in  servizio od  il ricorso  alla norma transitoria di
cui al successivo articolo 69.

ARTICOLO 50
(Responsabilità della sezione aggregata)

1. La  responsabilità tecnico  - professionale  dell'  attività
della  sezione   aggregata  è   conferita,   con   deliberazione
dell'organo di  gestione, su  proposta dell'ufficio  di direzione
sentiti il  dirigente del  servizio e  il  direttore  dell'unità
operativa aggregante,  a un  dipendente di  posizione  funzionale
immediatamente inferiore  a quella  apicale nei profili di cui al
precedente articolo  46. A  parità di  posizione funzionale,  la
responsabilità è  attribuita al  dipendente con maggiori titoli
secondo la normativa concorsuale.

2.  Nelle   sezioni  aggregate   a  responsabilità   medica,  il
responsabile svolge  le proprie funzioni con l'autonomia prevista
dall'art. 63, quarto comma del DPR 20 dicembre 1979, n. 761.

ARTICOLO 51
(Responsabilità dell'ufficio)

1. La  responsabilità degli uffici di cui al precedente articolo
15  è   definita  e   disciplinata  dai  rispettivi  regolamenti
istitutivi, nel rispetto delle determinazioni dei piani regionali
relative   alle    fattispecie   previste    dall'ultimo    comma
dell'articolo medesimo.

2.  La   funzione  è   attribuita   al   dipendente,   assegnato
all'ufficio, di  più elevata  posizione funzionale ed, a parità
di posizione,  con maggiori  titoli valutati secondo la normativa
per le procedure concorsuali.

CAPO III
Coordinamento dei Moduli funzionali

ARTICOLO 52
(Coordinamento del dipartimento tecnico - scientifico)

1. Il  Coordinamento dei  dipartimenti tecnico  - scientifici  è
assicurato dal direttore di una delle rispettive unità operative
costitutive o  integrative, nominato  per un triennio dall'organo
di gestione  su proposta  dell'ufficio  di  direzione  sentiti  i
direttori di tutte le unità operative interessate.

2. Il  coordinatore  del  dipartimento  cura  l'attuazione  delle
funzioni e promuove il perseguimento degli obiettivi assegnati al
dipartimento verificando  lo stato di realizzazione dei programmi
e indirizzando  il lavoro  del personale funzionalmente assegnato
in proiezione.  Esercita ogni  altra  attribuzione  prevista  dai
regolamento avvalendosi  delle unità  di personale eventualmente
posto a sua disposizione ai sensi del precedente articolo 28.

3.  L'incarico   di  coordinamento  può  essere  rinnovato  alla
scadenza, previa  espressa valutazione  dei risultati  del lavoro
documentati  da   apposita  relazione  finale  che  è  trasmessa
all'organo di gestione tramite l'ufficio di direzione.

4. Per  i casi  di sua  assenza o  impedimento il coordinatore è
sostituito da altro componente il comitato direttivo, individuato
contestualmente nell'atto di nomina.

ARTICOLO 53
(Coordinamento del gruppo operativo)

1. Il coordinamento dei gruppi operativi è assicurato da uno dei
rispettivi  componenti   nominato  dall'organo  di  gestione,  su
proposta dell'ufficio  di direzione  sentiti  i  direttori  delle
unità  operativi  interessate,  tenendo  conto  dei  compiti  ed
obiettivi per  i quali  il gruppo  è costituito,  del livello di
impegno individuale  richiesto e della composizione professionale
del gruppo stesso.

2. Contestualmente al coordinatore del gruppo operativo e con gli
stessi  criteri   e  procedure,  sentito  anche  il  coordinatore
designando, è individuato un sostituto per i casi di sua assenza
o impedimento.

3. Il  coordinatore del  gruppo operativo  cura l'attuazione  dei
compiti e  garantisce il  perseguimento degli obiettivi assegnati
al  gruppo   medesimo;  garantisce  altresì  l'osservanza  degli
eventuali protocolli operativi e promuove e coordina le verifiche
periodiche dei risultati dell'attività, esercitando inoltre ogni
altra attribuzione prevista dai regolamenti.

ARTICOLO 54
(Coordinamento del gruppo di lavoro finalizzato)

1. Il  coordinamento dei  gruppi di  lavoro di  cui al precedente
articolo 27  è  assicurato  da  uno  dei  rispettivi  componenti
nominato  con   provvedimento   del   dirigente   o   dell'organo
rispettivamente competente,  ai sensi  dell'articolo  29,  quarto
comma, per  la sua  costituzione, con  l'osservanza  dei  criteri
sotto indicati:

a) il coordinatore è individuato con precedenza tra i componenti
   assegnati al  gruppo di  lavoro  con  impegno  esclusivo,  ove
   previsti;
b) il  coordinamento dei    gruppi  di    lavoro  a  composizione
   professionale  monodisciplinare  è  attribuito,  fero  quanto
   stabilito alla  lettera  precedente,  al  componente  di  più
   elevata posizione funzionale;
c) il  coordinamento    dei    gruppi  di    lavoro  a  carattere
   interdisciplinare e  dei gruppi  di  progetto  è  attribuito,
   fermo quanto  stabilito alla  precedente lettera  a),  tenendo
   conto della  composizione professionale  del  gruppo  e  degli
   obiettivi per i quali questo è costituito.

2. Il  coordinatore del gruppo di lavoro garantisce l'adempimento
dei compiti  e la  realizzazione  degli  obiettivi  assegnati  al
gruppo stesso nei tempi prestabiliti, esercitando le attribuzioni
a tal fine previste dal provvedimento costitutivo.

ARTICOLO 55
(Responsabilità della proiezione)

1. Fermo  restando quanto disposto dal terzo comma del precedente
articolo  28,  nei  casi  in  cui  presso  uno  stesso  presidio,
struttura o  modulo organizzativo  operano più proiezioni o più
dipendenti in  proiezione, i regolamenti di cui agli articoli 10,
12 terzo  comma e  24 ultimo  comma o, nel silenzio di questi, le
disposizioni organizzative impartite per scritto dal responsabile
del presidio,  struttura o modulo interessato, possono attribuire
compiti di  indirizzo e  coordinamento del lavoro degli operatori
in  proiezione  ad  uno  o  più  dipendenti,  individuati  quali
referenti   per   il   corretto   adempimento   dei   compiti   e
dell'attività delle  proiezioni stesse, sotto la responsabilità
del dirigente  del presidio,  struttura o  modulo interessati  al
quale essi  sono tenuti  a riferire  in conformità  delle  norme
regolamentari e/o delle disposizioni ricevute.

2. Le  disposizioni regolamentari  od  organizzative  di  cui  al
precedente comma  sono formulate  nel rispetto delle attribuzioni
professionali e delle posizioni funzionali dei singoli operatori.

3. Per  le proiezioni  assegnate ai  presidi  ospedalieri  ed  ai
dipartimenti operativi  le responsabilità  di  cui  al  presente
articolo  sono   attribuite  inderogabilmente  sulla  base  delle
disposizioni dettate dagli atti costitutivi o dai regolamenti.

CAPO IV
Responsabilità organizzativa dei presidi

ARTICOLO 56
(Disposizioni generali)

1. I  responsabili  dei  presidi  dell'unità  sanitaria  locale,
individuati ai  sensi dei  successivi articoli del presente capo,
sovraintendono,  nel  rispetto  delle  attribuzioni  di  ciascuna
struttura operativa  di cui  al titolo  I, Capo II della presente
legge e  delle relative  funzioni di  direzione  e  coordinamento
disciplinate nel  Capo II  del presente  titolo, al funzionamento
dei presidi  medesimi e  ne garantiscono  la  costante  idoneità
funzionale secondo  la rispettiva  destinazione,  in  conformità
delle  disposizioni   di  legge,   dei  piani   regionali  e  dei
regolamento.

2. Spetta tra l'altro ai responsabili di presidio:

- garantire  il  buono  stato  fisico  delle  unità  immobiliari
  costituenti il  presidio e la sicurezza loro e dei beni in esse
  contenuti, con le modalità stabilite dai regolamenti;
- garantire  l'igiene e    la  sicurezza  degli  immobili,  degli
  impianti,  degli   arredi  e   delle   attrezzature   attivando
  tempestivamente, secondo  i casi, i componenti servizi tecnici,
  di igiene delle strutture o di prevenzione e sicurezza;
- assicurare  e verificare,  in  conformità  dei  regolamenti  e
  impartendo specifiche  disposizioni organizzative,  la regolare
  apertura  e   l'ordinato  funzionamento  dei  servizi  e  delle
  attività localizzate  nel  presidio,  disponendo  altresì  in
  ordine alla  utilizzazione di  locali, impianti ed attrezzature
  comuni a più strutture operative;
- assicurare,  mediante   idonee  disposizioni,    la    corretta
  accoglienza degli utenti, il loro orientamento alle prestazioni
  richiesti o  necessarie e, in generale, il rispetto dei diritti
  dei cittadini  relativi ai  servizi,  alle  attività  ed  alle
  prestazioni svolte  od erogate  nel presidio,  con  particolare
  riferimento  all'osservanza   delle  disposizioni  della  legge
  regionale 1  giugno 1983,  n.  36  e  successive  modifiche  ed
  integrazioni;
- indirizzare  e coordinare l'attività degli operatori assegnati
  in proiezione  e posti  alle dirette  dipendenze funzionali, ai
  sensi dell'articolo 28 ed in conformità dell'articolo 55 della
  presente legge;
- gestire  le assegnazioni  finanziarie specificamente destinate,
  nel rispetto delle deliberazioni dell'organo di gestione, delle
  disposizioni dell'ufficio  di direzione  e delle istruzioni dei
  competenti servizi dell'unità sanitaria locale.

3. Il regolamento dell'unità sanitaria locale detta disposizioni
per i  casi in cui nella stessa unità immobiliare insistano più
presidi,   prevedendo    l'attribuzione   della   responsabilità
complessiva al  responsabile del presidio di maggiore consistenza
relativa, individuato ai sensi della presente legge.

ARTICOLO 57
(Responsabilità del presidio ospedaliero)

1.  La   responsabilità  del   presidio  ospedaliero,   di   cui
all'articolo 2,  quinto comma  della presente  legge, compete  al
dirigente del  servizio  che  raggruppa  le  attività  sanitarie
specialistiche svolte  in regime  di  degenza,  che  ne  risponde
all'ufficio di direzione.

2. Nelle  unità sanitarie locali il cui presidio ospedaliero non
sia costituito  da un  unico stabilimento  o da  un complesso  di
edifici  riuniti   ed  unitariamente   organizzati,  l'organo  di
gestione nomina,  per ciascuno degli stabilimenti o degli edifici
o complesso  di  edifici  di  minore  consistenza,  un  referente
organizzativo, che risponde al responsabile del presidio.

3. Il  referente di  cui al  comma  precedente  è  nominato,  su
designazione del  responsabile del  presidio,  tra  i  medici  di
posizione funzionale  apicale addetti all'edificio o stabilimento
interessato che  si dichiarino disponibili ovvero, in alternativa
o in  mancanza, tra  i medici di igiene delle strutture sanitarie
dell'unità sanitaria  locale sentito il direttore della relativa
unità operativa.

4. I  compiti e  le attribuzioni del referente organizzativo sono
disciplinati dal  regolamento dell'unità  sanitaria locale e, in
conformità  di  questo,  dalle  disposizioni  organizzative  del
responsabile  del   presidio  che   resta  unico  titolare  delle
complessive responsabilità  previste dal presente articolo, come
determinate dal precedente articolo 56.

5. Al  presidio ospedaliero, per le funzioni inerenti i compiti e
le attribuzioni  di cui  ai commi  precedenti,  è  assegnato  in
proiezione, ai  sensi del precedente articolo 28, personale delle
strutture operative preposte alle seguenti attività:

- igiene delle strutture sanitarie;
- assistenza     infermieristica      (operatore    professionale
  coordinatore);
- attività tecnico - amministrative economali e di segreteria;
- servizi generali.

6. Il  numero ed il grado di impegno degli operatori assegnati in
proiezione è  determinato dall'ufficio  di direzione su proposta
del responsabile  del presidio,  sentiti i direttori delle unità
operative interessate, ai quali compete altresì l'individuazione
dei singoli addetti.

7.  In   relazione  alla   complessità  organizzativa   ed  alle
dimensioni del presidio, le proiezioni di cui ai precedenti commi
possono  includere  anche  personale  delle  strutture  operative
preposte alle seguenti attività:

- assistenza infermieristica (operatore professionale dirigente),
- assistenza sociale;
- sistema informativo;
- manutenzioni;
- amministrazione del personale;
- altre attività amministrative.

ARTICOLO 58
(Responsabilità dei poliambulatori specialistici)

1. La    responsabilità    dei    poliambulatori   specialistici
localizzati   presso    stabilimenti   ospedalieri   compete   ai
responsabili  dei   relativi  presidi   ospedalieri,  si  cui  al
precedente articolo 57.

2. La responsabilità dei poliambulatori di livello zonale aventi
sedi autonome  compete ai coordinatori sanitari dei distretti nel
cui ambito  territoriale sono rispettivamente localizzati, che ne
rispondono al coordinatore del settore sanitario.

3. In  presenza di  motivate esigenze  funzionali, connesse  alla
dislocazione  o   complessità  delle   relative  attività,   la
responsabilità  del   presidio   può   essere   eccezionalmente
attribuita ad  altro medico  dipendente con competenze igienico -
organizzative.

ARTICOLO 59
(Responsabilità del centro diurno di cura e riabilitazione)

1. La  responsabilità del centro diurno di cura e riabilitazione
compete al  coordinatore sanitario  del distretto, nel cui ambito
territoriale è  localizzato, che ne risponde al coordinatore del
settore sanitario.

ARTICOLO 60
(Responsabilità del presidio multizonale di prevenzione)

1. La  responsabilità del  presidio multizonale  di  prevenzione
compete al  dirigente del servizio multizonale di prevenzione che
vi ha sede, il quale ne risponde all'ufficio di direzione.

ARTICOLO 61
(Responsabilità del centro amministrativo - organizzativo)

1. La  responsabilità del  centro amministrativo - organizzativo
dell'unità sanitaria  locale compete al coordinatore del settore
tecnico  -   amministrativo,  che   ne  risponde  all'ufficio  di
direzione.

ARTICOLO 62
(Responsabilità dei presidi residenziali di assistenza sociale o
socio - sanitaria)

1. La  responsabilità dei  presidi  residenziali  di  assistenza
sociale   o    socio   -   sanitaria   con   bacino   di   utenza
sovradistrettuale compete  ai titolari  delle rispettive funzioni
di direzione  o coordinamento,  individuati ai  sensi delle leggi
regionali in  materia, che  ne  rispondono  al  coordinatore  del
settore dell' assistenza sociale.

2. La  responsabilità dei  presidi residenziali  con  bacino  di
utenza   distrettuale,   o   comunque   organizzati   a   livello
distrettuale, compete,  salve diverse  disposizioni  della  legge
regionale, al  titolare  delle  funzioni  di  cui  al  successivo
articolo 67,  che  ne  risponde  al  dirigente  del  servizio  di
assistenza sociale.

ARTICOLO 63
(Responsabilità delle scuole di formazione professionale)

1. La  responsabilità delle  scuole di  formazione professionale
del personale infermieristico compete ai rispettivi dirigenti, ai
sensi ella LR 16 ottobre 1989, n. 64.

2. La  responsabilità delle  scuole di  formazione professionale
del  personale   tecnico  -   sanitario   e   con   funzioni   di
riabilitazione è  attribuita ai  sensi della LR 16 ottobre 1989,
n. 64.

ARTICOLO 64
(Responsabilità del centro socio - sanitario distrettuale)

1. La responsabilità del centro socio - sanitario distrettuale e
degli altri  presidi distrettuali  dell'unità  sanitaria  locale
direttamente gestiti,  salvo quanto previsto al secondo comma del
precedente articolo  62, compete  al coordinatore  sanitario  del
distretto, che  ne risponde  al dirigente del servizio competente
per le attività sanitarie distrettuali e di comunità.

CAPO V
Responsabilità organizzativa del distretto

ARTICOLO 65
(Coordinamento del distretto socio - sanitario)

1. Le  funzioni, attività  e prestazioni di livello distrettuale
sono  coordinate,   in  ciascun  distretto,  da  un  coordinatore
sanitario e  da un  coordinatore delle  attività  di  assistenza
sociale,  i   quali  costituiscono  congiuntamente  l'ufficio  di
coordinamento del distretto.

2. L'ufficio  di coordinamento  assicura collegialmente,  con  le
modalità stabilite  dai regolamenti dell'unità sanitaria locale
anche  in  base  agli  indirizzi  formulati  dai  singoli  comuni
interessati ed avvalendosi del personale amministrativo e tecnico
eventualmente  assegnato,   l'integrazione  delle   attività  di
rispettiva  competenza,   la  reciproca  collaborazione  tra  gli
operatori, l'unitarietà  degli interventi  rivolti  agli  stessi
individui o gruppi di popolazione.

3. A tal fine i coordinatori raccordano i rispettivi programmi di
attività, elaborano  determinati  indirizzi  comuni,  promuovono
d'intesa riunioni  di lavoro  di tutto  il personale dipendente e
convenzionato  operante   nei  presidi   del  distretto,  guidano
congiuntamente periodiche  verifiche delle attività, dello stato
di avanzamento  dei programmi  e degli  obiettivi prefissati, dei
risultati conseguiti.

ARTICOLO 66
(Coordinatore sanitario)

1. Il coordinatore sanitario del distretto è un medico che opera
nelle attività  sanitarie distrettuali  come dipendente  o  come
convenzionato  a   rapporto  orario;     in   tal  caso  l'orario
settimanale convenzionato  è maggiorato  ad ogni effetto, per la
durata dell'incarico  ed al  fine di consentire l'adempimento, di
sei ore.

2.  Esso   è  incaricato   della  funzione   con   deliberazione
dell'organo  di  gestione  sentito  l'ufficio  di  direzione,  su
designazione del  dirigente del  servizio  sentito  il  direttore
dell'unità  operativa.   Costituisce  titolo   preferenziale  il
rapporto di  lavoro dipendente  e, in  tale ambito, il rapporto a
tempo pieno.

3.  L'incarico   di  coordinatore   sanitario  di   distretto  è
incompatibile:

a) con  la contemporanea  titolarità di  rapporto  convenzionale
   come medico di libera scelta nello stesso ambito distrettuale;
b) con a sussistenza di rapporti diretti o indiretti di interesse
   o   cointeressenza,    inclusi   rapporti    di    prestazione
   professionale a  qualunque titolo, con presidi, stabilimenti o
   istituzioni  private   soggetti  ad  autorizzazione  ai  sensi
   dell'articolo 43 della legge n. 833/78.

4.  L'incarico   ha  durata   triennale  ed  è  rinnovabile.  È
revocabile in qualsiasi momento con provvedimento motivato.

5. Il  coordinatore delle attività sanitarie del distretto ha il
compito di assicurare:

- il  regolare svolgimento  delle attività  distrettuali,  anche
  mediante il coordinamento degli operatori sanitari presenti nel
  distretto;
- l'integrazione delle diverse attività sanitarie;
- l'integrazione tra prestazioni sanitarie e prestazioni sociali,
  in rapporto  con il  coordinatore delle attività di assistenza
  sociale di cui all'articolo seguente;
- i  rapporti con  il  direttore  dell'unità  operativa  cui  è
  assegnato e  con i  responsabili delle  strutture organizzative
  che operano con qualunque modalità del distretto;
- la partecipazione degli operatori del distretto ai programmi di
  osservazione  epidemiologica,   di  educazione   sanitaria,  di
  aggiornamento professionale,  di  ricerca  sanitaria.  Esercita
  inoltre ogni  altra attribuzione  conferitagli dalle leggi, dai
  piani regionali e dai regolamenti.

ARTICOLO 67
(Coordinamento delle attività di assistenza sociale)

1. Il  coordinamento delle  attività distrettuali  di assistenza
sociale è  assicurato dal  responsabile  della  relativa  unità
operativa  territoriale,   ai  sensi  delle  leggi  e  dei  piani
regionali.

CAPO VI
Disposizioni comuni

ARTICOLO 68
(Funzioni richiedenti impegno esclusivo)

1. I  piani regionali  determinano, tenuto  conto della tipologia
organizzativa  delle   unità  sanitarie   locali  nonché  della
dimensione e complessità di attribuzioni delle diverse strutture
operative, le  funzioni inerenti il settore sanitario, tra quelle
costituenti titolo  per la  partecipazione di diritto all'ufficio
di direzione  ai sensi  del precedente arti colo 30, primo comma,
che richiedono  obiettivamente  di  essere  assolte  con  impegno
esclusivo, in  quanto di norma incompatibili con il contemporaneo
adempimento delle ordinarie attribuzioni professionali.

2. I  titolari delle  funzioni individuate  ai  sensi  del  comma
precedente  sono   conseguentemente  distaccati,  salva  motivata
richiesta di  deroga  acconsentita  dall'organo  di  gestione  su
conforme  parere   dell'ufficio  di  direzione,  dalle  ordinarie
attribuzioni proprie  del profilo professionale e della posizione
funzionale rivestiti  per l'intera  durata dell'incarico relativo
alla funzione attribuita.

3. Le  funzioni di direzione dell'unità operativa dalle quali il
titolare  risulta   temporaneamente  distaccato   ai  sensi   del
precedente  secondo  comma  sono  automaticamente  supplite,  per
l'intera   durata   del   distacco   del   titolare,   dall'aiuto
corresponsabile  o   coadiutore  con  maggiore  anzianità  nella
posizione funzionale, salvo, per il personale medico, il possesso
della  prescritta  idoneità  nella  disciplina  che  costituisce
criterio di  precedenza ai  fini dell'  applicazione del presente
comma.

4. Al  fine di  non pregiudicare il mantenimento delle abilità e
conoscenze tecnico - pratiche proprie del profilo professionale e
ella qualifica  o disciplina, i titolari delle funzioni di cui al
secondo comma  mantengono  il  diritto,  previo  accordo  con  il
rispettivo supplente  individuato ai  sensi del  terzo comma,  ad
un'attività  professionale   programmata  e   su  base  elettiva
nell'ambito dell'unità  operativa. L'intesa  di cui  al presente
comma è  fatta risultare per scritto e diviene operativa dopo la
sua approvazione  da parte  dell'organo di  gestione su  conforme
parere dell'ufficio di direzione.

5. Au  supplente individuato  ai sensi del precedente terzo comma
è corrisposta,  decorso  il  termine  di  cui  all'articolo  29,
secondo comma  del DPR  20 dicembre  1979, n.  761  e  fino  alla
scadenza, la differenza tra il trattamento economico in godimento
e quello  previsto per  la posizione  funzionale superiore, con i
criteri stabiliti dai vigenti accordi di lavoro.

6. Gli accordi locali relativi all'applicazione degli istituti di
incentivazione della  produttività determinano  le modalità  di
specifica  remunerazione   delle  funzioni  di  cui  al  presente
articolo, in modo da garantire ai rispettivi titolari trattamenti
economici  accessori   non  inferiori   a  quelli  in  precedenza
percepiti, con  esclusione  di  quelli  derivanti  dall'eventuale
attività libero  - professionale.  Agli stessi titolari peraltro
l'unità sanitaria  locale continua  a  corrispondere  tutti  gli
emolumenti a  carattere fisso  e  continuativo  previsti  per  la
posizione funzionale  rivestita e  le attribuzioni ordinariamente
esercitate.

7. In  relazione alla  garanzia di cui alla prima parte del comma
precedente, i  titolari  delle  funzioni  previsti  dal  presente
articolo continuano  a  prestare,  nelle  funzioni  medesime,  le
maggiorazioni  di   orario  già   collegate  agli   istituti  di
incentivazione della  produttività, senza  titolo a retribuzioni
aggiuntive.

TITOLO IV
DISPOSIZIONI TRANSITORIE E FINALI

CAPO I
Norme transitorie

ARTICOLO 69
(Strutture organizzative ad esaurimento)

1. Le  unità operative  già attivate  nell'ambito di una unità
sanitaria locale  e  non  confermate  dai  piani  regionali  sono
mantenute  in   sovrannumero  e  ad  esaurimento,  salva  diversa
espressa disposizione  dei piani  medesimi, fino  alla cessazione
dal servizio  per qualunque  causa od  a diversa destinazione del
suo direttore, se di posizione funzionale apicale nei profili del
personale medico  e veterinario  o dell'altro  personale laureato
dei ruoli  sanitario, tecnico e professionale ovvero di posizione
funzionale intermedia nel profilo dei direttori amministrativi.

2. Qualora  la relativa  funzione di direzione sia vacante, anche
se provvisoriamente  assolta per incarico, ovvero non appena essa
si renda vacante. l'unità operativa è soppressa di diritto e la
relativa attività  è assorbita, insieme al personale addetto da
altra unità operativa dello stesso settore di attività omologa,
affine  od  attinente  la  stessa  area  funzionale,  individuata
dall'organo di  gestione su  proposta dell'ufficio  di direzione,
nel rispetto dei criteri stabiliti dai piani regionali.

3. Nel  caso in cui l'unità operativa provvisoriamente mantenuta
ad  esaurimento  ai  sensi  del  primo  comma,  sia  preposta  ad
attività per  le quali  sono costituite,  nell'unità  sanitaria
locale, una  o più altre unità operative, l'organo di gestione,
su proposta  dell'ufficio di  direzione sentito  il dirigente del
servizio, provvede a ripartire le attività medesime tra tutte le
unità  operative   interessate,  fermo  restando,  nel  caso  di
attività svolte  in regime  di ricovero,  il numero  dei posti -
letto complessivamente  assegnati all'unità sanitaria locale dai
piani regionali per la relativa disciplina.

4. Nel  caso in cui l'unità operativa provvisoriamente mantenuta
ad esaurimento  sia preposta  ad attività,  svolte in  regime di
ricovero, non  confermate dai  piani regionali  e  per  le  quali
questi non  prevedono pertanto assegnazione di posti - letto all'
unità  sanitaria   locale,  la  ripartizione  di  cui  al  comma
precedente  è   eseguita  nell'ambito   delle  unità  operative
attinenti l'area funzionale interessate, fermo restando il numero
dei posti  - letto complessivamente assegnati dai piani regionali
per le attività dell'area funzionale medesima.

ARTICOLO 70
(Prima assegnazione di personale a proiezioni multizonali)

1.  Ove   l'attività  di  una  struttura  operativa  multizonale
richieda una  sua stabile  proiezione, con relativo decentramento
funzionale di  personale ai  sensi del precedente articolo 28, in
presidi di  unità sanitarie  locali diverse  da quella  nel  cui
ambito   la   struttura   operativa   medesima   è   costituita,
nell'assegnazione funzionale a ciascuno dei presidi decentrati è
data precedenza,  tra gli  operatori  della  struttura  operativa
interessata che ne facciano richiesta, a coloro che, alla data di
entrata in vigore dei piani regionali nel tempo vigenti, prestino
od abbiano  prestato  servizio  presso  il  presidio  stesso.  IN
assenza di  richieste, l'assegnazione  funzionale è  disposta in
base a criteri obiettivi nel rispetto degli accordi di lavoro.

CAPO II
Disposizioni finali

ARTICOLO 71
(Reti organizzative)

1.  Per  le  esigenze  connesse  all'organizzazione  di  efficaci
sistemi operativi  per le  emergenze ed  urgenze sanitarie, anche
nell'ambito del  servizio di protezione civile, per la raccolta e
l'impiego del sangue, per il prelievo ed il trapianto di organi e
per altre  attività di  analoga  rilevanza,  anche  al  fine  di
assicurare  l'uniformazione   o  la  compatibilità  con  sistemi
operativi organizzati  a livello  interregionale o  nazionale,  i
piani regionali  possono precedere la costituzione e disciplinare
il funzionamento  di reti  organizzative regionali,  di  norma  a
carattere dipartimentale,  che prevedano  l'apporto di  strutture
operative delle  unità sanitarie locali in forme e con modalità
anche diverse  da quelle  riviste in  via generale dalla presente
legge.

2. In particolare, i sistemi operativi di cui al comma precedente
possono  prevedere   collegamenti  normalizzati   tra   strutture
operative di  unità sanitarie  locali  diverse,  ordinandone  le
funzioni anche  su più  livelli di operatività e stabilendone i
procedimenti operativi  anche in  base  a  determinate  gerarchie
d'intervento.

3. Ove  i sistemi  operativi  predetti  implichino  l'impegno  di
strutture operative di una unità sanitaria locale nell'ambito di
un dipartimento  multizonale, si applicano le disposizioni di cui
al terzo comma del precedente articolo 18.

ARTICOLO 72
(Centri regionali di riferimento e documentazione)

1. Per  le finalità  di cui al primo comma dell'articolo 8 della
presente legge,  la Regione  istituisce e  disciplina  centri  di
riferimento  tecnico  -  scientifico  e/o  di  documentazione  su
materie di  particolare rilevanza individuate dai piani nazionali
o regionali.

2. I  predetti centri  sono di norma costituiti, sotto il profilo
organizzativo, presso una unità sanitaria locale alla quale sono
attribuite  a  tal  fine  quote  vincolate  del  fondo  sanitario
regionale e  le necessarie  dotazioni di personale con vincolo di
destinazione.

3. Gli  operatori assegnati ai centri di cui al presente articolo
possono essere  chiamati  dalla  Giunta  regionale,  per  periodi
determinati in  relazione  ai  programmi  di  attività  ed  agli
obiettivi del  centro, a  prestare la loro opera presso i servizi
rispettivamente competente  del  dipartimento  Sicurezza  Sociale
ella Regione.

ARTICOLO 73
(Organismi consultivi e forme di partecipazione del personale)

1.  Allo  scopo  di  favorire  la  partecipazione  di  tutti  gli
operatori al  migliore funzionamento  dei servizi, il regolamento
dell'unità  sanitaria   locale  disciplina   le   modalità   di
consultazione periodica  del personale in ordine al funzionamento
delle attività, al miglioramento dell'organizzazione del lavoro,
al  grado   di  soddisfacimento   dei  diritti  dell'  utenza  ed
all'efficienza complessiva della struttura operativa.

2. Il regolamento di cui al precedente comma disciplina altresì,
per gli  stessi fini,  le modalità di consultazione periodica di
rappresentanze del personale convenzionato di cui all'articolo 48
della legge 23 dicembre 1978, n. 833 e le forme di partecipazione
dello stesso  personale all'organizzazione  delle attività ed al
funzionamento  delle   strutture   operative   nelle   quali   è
funzionalmente integrato  ai sensi dell'articolo 12, quarto comma
della presente legge.

3. Il  regolamento dell'unità  sanitaria locale  prevede inoltre
forme di  consultazione con  le strutture  convenzionate ai sensi
della legge 23 dicembre 1978, n. 833.

4. Entro  sei mesi dalla data di entrata in vigore della presente
legge, sono  disciplinate con  legge regionale  le  modalità  di
costituzione e  di funzionamento della commissione consultiva del
personale di  cui all'articolo  60 del  DPR 20  dicembre 1979, n.
761, ai sensi del terzo comma dell'articolo medesimo.

ARTICOLO 74
(Organizzazione delle  Unità  sanitarie  locali  nel  comune  di
Firenze)

1.  Per   le  unità   sanitarie  locali  costituite  nell'ambito
territoriale  del   Comune  di  Firenze,  le  disposizioni  della
presente legge  si applicano  nel rispetto  di  quanto  stabilito
dall'articolo 4  Bis della legge regionale 26 maggio 1986, n. 26,
introdotto con legge regionale (LR 31-3-1990 n. 29).

ARTICOLO 75
(Strutture organizzative per la produzione di protesi ed ausili)

1. Entro  un anno  dalla data di entrata in vigore della presente
legge, la  Regione detta  norme  per  la  riorganizzazione  e  la
disciplina,  secondo   criteri  e  con  riferimento  ai  principi
organizzativi propri  delle attività produttive, delle strutture
e delle  attività gestite  dalla Regione  stessa o  dalle unità
sanitarie locali aventi ad oggetto l'allevamento ed addestramento
di cani  per la  guida di  persone non  vedenti, la  traduzione e
pubblicazione di  documenti in  carattere Braille e la produzione
ed applicazione di protesi ed altri ausili ortopedici, prevedendo
anche le  eventuali forme e modalità di collaborazione con altre
strutture pubbliche o private.

ARTICOLO 76
(Utenza pubblica dei servizi delle unità sanitarie locali)

1. La  Regione,  le  province  ed  i  comuni,  nell'esercizio  di
funzioni diverse  da quelle già regolate dalla legge 23 dicembre
1978, n.  833 e dalle leggi regionali di attuazione, si avvalgono
dei servizi  delle unità  sanitarie  locali  per  l'acquisizione
delle  informazioni   e  delle  consulenze  tecniche  in  materia
igienico - sanitaria.

2. Le  richieste e  le risposte  sono avanzate  ed acquisite  per
tramite dell'organo di gestione dell'unità sanitaria locale.

3. Per  gli interventi  di cui al presente articolo, le modalità
di  attuazione   vengono  stabilite  con  apposite  intese  anche
finanziarie tra le parti interessate.

ARTICOLO 77
(Utenza privata dei servizi delle Unità sanitarie locali)

1. Le  tariffe per gli accertamenti e le indagini svolte a favore
di terzi,  ivi comprese  le attività  di medicina  legale  ed  i
controlli medico  - fiscali che, a norma di legge, debbono essere
espletati  dai   servizi  delle  unità  sanitarie  locali,  sono
determinate dalla  giunta regionale  nel rispetto della normativa
statale.

2.  Analogamente  sono  determinate  dalla  giunta  regionale  le
tariffe per  le prestazioni  non obbligatorie rese a richiesta di
terzi.

3. Le  prestazioni  di  cui  al  precedente  secondo  comma  sono
espletate compatibilmente  con i  programmi dei  servizi. Su tale
attività i  responsabili  dei  servizi  inviano  trimestralmente
relazione al  coordinatore sanitario.  Con la stessa periodicità
ne è data informazione all'organo di gestione.

ARTICOLO 78
(Disposizioni transitorie  concernenti le  posizioni di direzione
di unità operative professionali ed altre posizioni di operatore
professionale dirigente)

1. In  sede di  prima attuazione  della presente legge i posti di
operatore professionale  dirigente del personale infermieristico,
tecnico -  sanitario, di  vigilanza e ispezione e con funzioni di
riabilitazione vacanti  in ciascuna  unità sanitaria locale, nei
limiti dei  parametri previsti  dai piani regionali, sono coperti
con le  modalità di  cui all'articolo  157  del  DM  Sanità  30
gennaio 1982.

2. Per la copertura dei posti di dirigente delle unità operative
professionali  costituite   dal   personale   con   funzioni   di
riabilitazione non  può comunque  prescindersi dal  possesso dei
requisiti specifici di cui al numero 4) dell'art. 81 del medesimo
decreto ministeriale.

3. Le  disposizioni del  presente articolo  non si applicano alle
fattispecie di  cui agli articoli 41 e 47, secondo e quinto comma
della presente legge.

ARTICOLO 79
(Regolamenti delle unità sanitarie locali)

1. Nelle materie che la presente legge demanda al regolamento, la
regione emana direttive anche nella forma del regolamento tipo.

ARTICOLO 80
(Pubblicità e rogito dei contratti)

1. I  contratti, i  verbali di  aggiudicazione e  tutti gli  atti
delle unità  sanitarie locali  per i  quali la  legge  prescrive
pubblicità ed  autenticità della  forma sono ricevuti, in forma
pubblica  amministrativa   nell'esclusivo  interesse  dell'unità
sanitaria locale,  da un  dipendente  laureato  dei  profili  dei
direttori amministrativi o degli avvocati e procuratori legali di
posizione funzionale non inferiore a quella intermedia, designato
dall'organo di  gestione su  proposta dell'ufficio  di direzione,
che assume  in tali  funzioni la qualità di ufficiale rogante ad
ogni effetto di legge.

2. L'organo  di gestione designa altresì, con i medesimi criteri
e procedure,  un sostituto,  che esercita  la funzione in caso di
assenza o impedimento del titolare.

3. Nessun  diritto o  indennità è dovuto all'ufficiale rogante.
Resta ferma la possibilità di ricorrere al rogito notarile.

4. L'ufficiale rogante provvede alla registrazione e custodia dei
contratti e  dei verbali  di aggiudicazione  in base alle vigenti
leggi di  registro;  cura la tenuta del repertorio sul quale sono
annotati i  contratti dopo  la stipulazione;   autentica le copie
degli atti  originali da  lui ricevuti;    cura  gli  adempimenti
tributari connessi  ai contratti  dell'unità sanitaria locale in
forma pubblica amministrativa e ne è responsabile.

ARTICOLO 81
(Servizio di assistenza religiosa)

1. Il  servizio di  assistenza religiosa  nei presidi  di ricorso
delle  unità   sanitarie   locali   resta   disciplinato   dalle
disposizioni dell'articolo  8/bis della legge regionale 24 maggio
1980, n.  71 introdotto con legge regionale 7 maggio 1985, n. 53,
che si intendono integralmente recepite nella presente legge.

ARTICOLO 82
(Relazioni sindacali)

1. Le disposizioni della presente legge sono attuate nel rispetto
dei  diritti  di  informazione,  consultazione  e  contrattazione
sindacale previsti  dalle vigenti  norme statali  e  regionali  e
dagli accordi di lavoro.

ARTICOLO 83
(Abrogazione di precedenti disposizioni)

1. Salvo  quanto stabilito  al precedente articolo 79, dalla data
di entrata in vigore della presente legge sono abrogati:

- la  legge regionale  24 maggio  1980, n.  71 come  integrata  e
  modificata dagli articoli 53 e successivi della legge regionale
  6 dicembre 1984, n. 70;
- gli  articoli 22, 23, 24, 25, quinto e sesto comma, 28, 31, 32,
  primo, terzo, quarto e quinto comma, 35, secondo e terzo comma,
  39 e  l'intera Parte III della legge regionale 6 dicembre 1984,
  n. 70.

ARTICOLO 84
(Entrata in vigore)

1. La  presente legge  regionale entra  in vigore  il novantesimo
giorno successivo a quello della sua pubblicazione nel bollettino
ufficiale della Regione.

La presente  legge è  pubblicata sul  Bollettino Ufficiale della
Regione. È fatto obbligo a chiunque spetti di osservarla e farla
osservare come legge della Regione Toscana.

Firenze, 9 aprile 1990

La presente  legge è  stata approvata dal Consiglio Regionale il
27-2-1990 ed è stata vistata dal Commissario del Governo il 2-4-
1990.



ENTI SANITARI
ORDINAMENTO

