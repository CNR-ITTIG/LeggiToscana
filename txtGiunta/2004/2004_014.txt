Regolamento regionale  di attuazione  ai sensi  della lettera e),
comma 1, dell`articolo 5 della legge regionale 18 maggio 1998, n.
25 (Norme  per la  gestione dei  rifiuti e  la bonifica  dei siti
inquinati),  contenente   norme  tecniche   e   procedurali   per
l`esercizio  delle   funzioni  amministrative   e  di   controllo
attribuite agli  enti locali  nelle materie  della  gestione  dei
rifiuti e delle bonifiche.



IL PRESIDENTE DELLA GIUNTA REGIONALE

Visto l`articolo 121 della Costituzione, quarto comma, cosi` come
modificato dall`articolo 1 della Legge Costituzionale 22 novembre
1999, n. 1;

Vista la  legge regionale  18 maggio  1998, n.  25 (Norme  per la
gestione dei rifiuti e la bonifica dei siti inquinati);

Visto l`articolo  5, comma  1, lettera  e) della  LR 25/1998  che
prevede  l`adozione  di  direttive  procedurali  e  tecniche  per
l`esercizio delle  funzioni attribuite  agli enti  locali  e  per
l`attivita` di controllo;

Visto il  proprio decreto  17 luglio  2001, n.  32/R (Regolamento
regionale di  attuazione ai  sensi della  lettera  e),  comma  1,
dell`articolo 5  della legge  regionale 18  maggio 1998,  n. 25 "
Norme per  la  gestione  dei  rifiuti  e  la  bonifica  dei  siti
inquinati",  contenente   norme  tecniche   e   procedurali   per
l`esercizio  delle   funzioni  amministrative   e  di   controllo
attribuite agli enti locali);

Preso atto  delle sentenze della Corte Costituzionale n. 313 e n.
324 del  2003 nelle  quali si  afferma che  la decisione relativa
alla  titolarita`   della  potesta`  regolamentare  debba  essere
interamente rimessa  ai nuovi  statuti regionali e che, in attesa
dell`approvazione  di   questi  ultimi,  perduri  la  riserva  di
competenza a  favore  del  Consiglio  regionale  contenuta  negli
statuti vigenti;

Vista la  deliberazione del  Consiglio regionale  del 18 febbraio
2004 con  la quale e` stato approvato il Regolamento regionale di
attuazione ai  sensi della  lettera e),  comma 1, dell`articolo 5
della legge  regionale 18  maggio  1998,  n.  25  (Norme  per  la
gestione  dei   rifiuti  e   la  bonifica  dei  siti  inquinati),
contenente norme  tecniche e  procedurali per  l`esercizio  delle
funzioni amministrative  e  di  controllo  attribuite  agli  enti
locali  nelle   materie  della   gestione  dei  rifiuti  e  delle
bonifiche;

EMANA
il seguente Regolamento:

TITOLO I
Disposizioni generali

CAPO I
Norme generali

ARTICOLO 1
Finalita`

1. Il  presente regolamento  definisce, in  attuazione di  quanto
disposto dall`articolo  5,  comma  1,  lettera  e),  della  legge
regionale 18  maggio 1998,  n. 25  (Norme  per  la  gestione  dei
rifiuti e  la bonifica dei siti inquinati), le direttive tecniche
e procedurali  per l`esercizio  delle funzioni  di gestione  e di
controllo  attribuite   agli   enti   locali,   con   particolare
riferimento:

a) all`approvazione   dei    progetti    ed    all`autorizzazione
   dell`esercizio degli  impianti ove si effettuino le operazioni
   di smaltimento  e di  recupero, previsti  dagli allegati B e C
   del decreto  legislativo 5  febbraio 1997,  n. 22  (Attuazione
   delle direttive 91/156/CEE sui rifiuti, 91/689/CEE sui rifiuti
   pericolosi e  94/62/CE  sugli  imballaggi  e  sui  rifiuti  di
   imballaggio), da  ultimo modificato dal decreto legislativo 24
   giugno 2003, n.182;
b) all`approvazione  dei progetti  di  bonifica  e  di  messa  in
   sicurezza di siti;
c) all`effettuazione  dei controlli  relativi  agli  impianti  ed
   interventi di cui alle lettere a) e b).

2. Ai  fini di  cui  al  comma  1,  il  presente  regolamento  e`
suddiviso  in   due  partizioni   autonome,  aventi  ad  oggetto,
rispettivamente:

a) la  disciplina tecnico  procedurale relativa  agli impianti di
   cui al comma 1, lettera a), contenuta nel titolo II;
b) la  disciplina relativa  ai siti  ed agli interventi di cui al
   comma 1,  lettera  b),  in  conformita`  con  il  decreto  del
   Ministro  dell`ambiente   del  25   ottobre   1999,   n.   471
   (Regolamento recante  criteri, procedure  e modalita`  per  la
   messa in sicurezza, la bonifica e il ripristino ambientale dei
   siti  inquinati,   ai  sensi   dell`articolo  17  del  decreto
   legislativo 5 febbraio 1997, n.22 e successive modificazioni e
   integrazioni) contenuta nel titolo III.

TITOLO II
Gestione rifiuti

CAPO I
Norme generali

ARTICOLO 2
Ambito oggettivo

1. Le  norme tecniche  e le  procedure disciplinate  dal presente
regolamento si  applicano alla  gestione  dei  rifiuti  urbani  e
speciali,  con  particolare  riferimento  agli  impianti  ove  si
effettuino le operazione di smaltimento e di recupero di cui agli
Allegati B  e C  del DLgs 22/1997. Esse si applicano inoltre agli
impianti ed  alle attivita`  soggette alle procedure disciplinate
dagli  articoli   31  e  33  dello  stesso  decreto  legislativo,
limitatamente alle  previsioni  specificamente  riferite  a  tali
procedure.

ARTICOLO 3
Norme generali

1. Le province e i comuni adottano le misure atte ad incentivare,
nel rispetto  delle  vigenti  normative  comunitarie,  statali  e
regionali, la  riduzione delle  quantita` dei rifiuti prodotti, e
della pericolosita`  degli stessi,  nonche` il  riciclaggio ed il
recupero  dei   materiali  nelle  forme,  modalita`  e  procedure
previste dal  decreto del Ministro dell`ambiente, di concerto con
i Ministri  dell`industria, del  commercio,  e  dell`artigianato,
della sanita`  e delle  risorse agricole, alimentari e forestali,
del 5  febbraio 1998  (Individuazione dei  rifiuti non pericolosi
sottoposti alle procedure semplificate di recupero ai sensi degli
articoli 31 e 33 del decreto legislativo 5 febbraio 1997, n. 22),
disincentivando  al   contempo  lo   smaltimento  di  rifiuti  in
discarica.

2.  I   progetti  sottoposti   alle  procedure   di  approvazione
disciplinate dal  presente regolamento  devono essere  redatti in
conformita` con  le prescrizioni  dettate nelle  relative sezioni
del  piano   regionale   approvato,   rispettivamente,   con   la
deliberazione del Consiglio regionale 7 aprile 1998, n. 88 (LR n.
4 del  1995, art.  5 -  Piano regionale di gestione dei rifiuti -
Approvazione 1 stralcio relativo ai rifiuti urbani e assimilati),
e con  la deliberazione del Consiglio regionale 21 dicembre 1999,
n. 385 (LR n. 25/1998 art. 9 comma 1 "Piano regionale di gestione
dei rifiuti  secondo stralcio  relativo ai rifiuti speciali anche
pericolosi").

3. Fatto  salvo quanto  previsto dall`articolo  22, comma 11, del
DLgs  22/1997,  le  province  competenti  non  possono  approvare
progetti di  impianti per lo smaltimento o il recupero di rifiuti
urbani (RU)  o di  rifiuti  a  questi  ultimi  assimilati  (RAU),
difformi,  anche   con  riferimento  alla  localizzazione,  dalle
previsioni e  dalle prescrizioni  contenute nel piano provinciale
di cui  all`articolo 11  della  LR  25/1998.  Relativamente  agli
stessi impianti, le province non possono, analogamente, procedere
all`iscrizione dei  richiedenti nei  registri di cui all`articolo
32, comma 3, e all`articolo 33, comma 3, del DLgs 22/1997.

ARTICOLO 4
Raccordo con la legge regionale sulla VIA

1. I progetti di impianti ed interventi sottoposti alle procedure
di valutazione  di impatto  ambientale disciplinate  dalla  legge
regionale 3  novembre 1998, n. 79 (Norme per l`applicazione della
valutazione di  impatto ambientale), modificata, da ultimo, dalla
legge regionale  22 dicembre  2003, n.  61, e,  relativamente  ai
progetti assoggettati  a VIA  di competenza  statale, dal decreto
del Presidente  del Consiglio dei ministri del 10 agosto 1988, n.
377 (Regolamentazione delle pronunce di compatibilita` ambientale
di cui  all`articolo 6  della legge 8 luglio 1986, n. 349 recante
istituzione del  Ministero dell`ambiente  e norme  in materia  di
danno ambientale),  e dalle  normative integrative  di  esso,  in
attuazione dell`articolo  6 della  legge 8  luglio  1986  n.  349
(Istituzione del  Ministero dell`ambiente  e norme  in materia di
danno ambientale),  devono essere  redatti in  conformita` con le
disposizioni ivi  previste, con  particolare riferimento a quanto
disposto,  per  i  progetti  disciplinati  dalla  medesima  legge
regionale,  relativamente  allo  studio  di  impatto  ambientale,
dall`articolo 13 della stessa LR 79/1998.

2. Qualora  il  progetto  di  cui  all`articolo  5  debba  essere
sottoposto alla relativa procedura di VIA ai sensi del comma 1, i
termini  per  la  definizione  del  procedimento  finalizzato  al
rilascio   dell`autorizzazione    disciplinata    dal    presente
regolamento  restano   sospesi  in   attesa  della  pronuncia  di
compatibilita` ambientale  prevista  dall`articolo  18  della  LR
79/1998. In  tali casi, la conferenza di cui all`articolo 8 della
LR 25/1998  provvede esclusivamente  all`acquisizione dei pareri,
delle autorizzazioni  e degli altri atti di assenso che non siano
gia` stati acquisiti nell`ambito della procedura di VIA.

CAPO II
Procedure di  approvazione ed  autorizzazione degli  impianti  di
smaltimento e di recupero di rifiuti

ARTICOLO 5
Istruttoria ed approvazione del progetto.

1.   Le    province,   nell`ambito    dell`istruttoria   relativa
all`approvazione dei progetti per la realizzazione degli impianti
di smaltimento  e di  recupero di  rifiuti, si avvalgono, ai fini
del rilascio  della relativa autorizzazione, della conferenza dei
rifiuti prevista  dall`articolo 8,  comma 2,  della  LR  25/1998,
provvedendo all`acquisizione del relativo parere.

2. L`istruttoria  disciplinata dal  presente articolo si effettua
in base  al progetto definitivo dell`impianto di cui si tratti. A
tal fine,  il soggetto  interessato e`  tenuto a presentare, alla
competente provincia,  apposita domanda corredata dagli elaborati
tecnici  previsti   ed  elencati   nell`allegato  1  al  presente
regolamento.

3. I  termini per  l`approvazione del progetto di cui al presente
articolo  non   possono  superare   centocinquanta  giorni  dalla
presentazione della relativa domanda da parte dell`interessato. A
tal fine,  si applicano le disposizioni dettate dall`articolo 27,
commi 2, 3 e 5, del DLgs 22/1997.

4. Il  provvedimento di  approvazione  del  progetto  di  cui  al
presente articolo  deve prevedere i termini di inizio e quelli di
conclusione dei  lavori  di  realizzazione  dell`impianto.  Esso,
secondo quanto  previsto dall`articolo  27,  comma  5,  del  DLgs
22/1997, sostituisce,  ad  ogni  effetto,  le  autorizzazioni,  i
pareri e gli altri atti di assenso ivi indicati.

5.  Il  soggetto  interessato  alla  realizzazione  del  progetto
approvato ai  sensi del  presente articolo,  e` tenuto,  in  ogni
caso, a  comunicare alla  competente provincia  la data di inizio
dei  lavori,   nonche`  quella  dell`avvenuta  ultimazione  degli
stessi, ed  altresi` ad  allegare, a  quest`ultima comunicazione,
apposita   dichiarazione    del   direttore   dei   lavori,   che
specificamente attesti  la conformita`  delle opere realizzate al
progetto approvato.

ARTICOLO 6
Autorizzazione all`esercizio degli impianti.

1. Il  soggetto interessato  all`esercizio  delle  operazioni  di
smaltimento e  di recupero  dei rifiuti e` tenuto a richiedere la
relativa autorizzazione  di cui all`articolo 28 del DLgs 22/1997,
con apposita domanda, in base al modello previsto dall`allegato 2
al presente  regolamento. Tale  domanda, secondo  quanto previsto
espressamente dell`articolo  27, comma  9, del DLgs 22/1997, puo`
essere proposta  contestualmente a  quella di cui all`articolo 5,
comma 2, del presente regolamento.

2. Nei  casi di  cui al  comma 1, la provincia competente, con il
provvedimento di  approvazione del  progetto di  cui al  comma  4
dell`articolo 5,  autorizza il soggetto interessato altresi` alla
realizzazione delle  opere previste  nel  progetto,  dettando  le
prescrizioni di  cui all`articolo  28 del  DLgs  22/1997,  e  nel
rispetto delle condizioni elencate dallo stesso articolo 28.

3. La provincia competente autorizza l`esercizio dell`impianto di
cui si  tratti, previa  la verifica della conformita` delle opere
realizzate  rispetto   al  progetto   approvato,  da  effettuarsi
mediante  apposito   sopralluogo.  Tale   verifica   tecnica   e`
presupposto imprescindibile dell`inizio dell`attivita`, anche nei
casi di cui all`articolo 27, comma 9, del DLgs 22/1997.

4. Nell`ambito  del provvedimento  di autorizzazione  di  cui  al
presente articolo  devono essere specificamente definite tutte le
condizioni di cui all`articolo 28, comma 1, del DLgs 22/1997, con
particolare riferimento  alla quantita`  massima e alla tipologia
dei rifiuti  da sottoporre  a ciascuna,  distinta, operazione  di
recupero  o   di  smaltimento.  Per  gli  RU  e  per  i  RAU,  le
prescrizioni autorizzative,  in conformita`  con quanto  previsto
dall`articolo 3,  comma 2, devono essere conformi altresi` con le
previsioni del  piano provinciale  in vigore. Per quanto riguarda
la tipologia,  deve farsi  riferimento specifico  anche a  quella
prevista dal  Catalogo Europeo dei Rifiuti, di cui all`allegato A
del DLgs  22/1997, come  modificato ai  sensi della direttiva del
Ministro dell`ambiente 9 aprile 2002 (Indicazioni per la corretta
e piena  applicazione del  regolamento comunitario  n.  2557/2001
sulle spedizioni  di rifiuti  ed in relazione al nuovo elenco dei
rifiuti), in seguito definito con la sigla "CER".

5. Le  operazioni di  smaltimento e  di recupero  autorizzate dal
provvedimento di  cui al comma 4 devono essere individuate, oltre
che in  termini descrittivi,  anche mediante le sigle specificate
dagli allegati B e C del DLgs 22/1997.

6. Secondo  quanto disposto  dall`articolo 57,  comma 3, del DLgs
22/1997, le  autorizzazioni rilasciate nel vigore del decreto del
Presidente della Repubblica 10 settembre 1982, n. 915 (Attuazione
delle direttive  (CEE) numero  75/442  relativa  ai  rifiuti,  n.
76/403 relativa  allo smaltimento  dei  policlorodifenili  e  dei
policlorotrifenili e  numero 78/319 relativa ai rifiuti tossici e
nocivi), se  non precedentemente  scadute, sono  in ogni  caso da
considerarsi scadute  al 3  marzo  2001.  Il  rilascio  di  nuova
autorizzazione  e`   pertanto   soggetto   alle   vigenti   norme
comunitarie, statali e regionali.

ARTICOLO 7
Varianti

1. La realizzazione in corso di esercizio di varianti sostanziali
al  progetto   dell`impianto  e`   assoggettata  alle   procedure
autorizzative   disciplinate   dal   presente   regolamento,   in
conformita` con  quanto disposto  dell`articolo 27,  comma 8, del
DLgs 22/1997.

2. Si intende per variante sostanziale qualsiasi modifica:

a) che  incida sulle caratteristiche tecnologiche degli impianti,
   o sulle fasi interconnesse del funzionamento degli stessi;
b) che  determini un potenziamento degli impianti suscettibile di
   provocare conseguenze su uno o piu` fattori ambientali;
c) che  incida su  parametri urbanistici,  ovvero  inerenti  alla
   salute od all`igiene pubblica, od alla sicurezza sul lavoro.

3.  Eventuali  variazioni  non  sostanziali  agli  impianti  sono
consentite sulla  base di  apposita certificazione  tecnica. Tale
certificazione deve  essere presentata, dal soggetto interessato,
alla competente  Provincia, che,  entro e non oltre il termine di
trenta giorni  dal ricevimento, e` tenuta ad esprimersi in ordine
alle variazioni proposte.

ARTICOLO 8
Garanzie finanziarie

1. Il  rilascio dell`autorizzazione  di  cui  all`articolo  6  e`
subordinato alla  prestazione, da parte del soggetto interessato,
di idonea  garanzia finanziaria,  nelle forme  e con le modalita`
previste dall`allegato 3 al presente regolamento.

2. Nei  casi previsti  dall`articolo 7,  comma  2,  la  provincia
competente provvede, ove occorra, a ricalcolare gli importi della
garanzia originariamente prestata dal soggetto interessato.

CAPO III
Autorizzazione per lo spandimento dei fanghi in agricoltura

ARTICOLO 9
Disposizioni generali

1. Le  province territorialmente  competenti provvedono, ai sensi
dell`articolo  6,   comma  1,   della  LR  25/1998,  al  rilascio
dell`autorizzazione allo  spandimento, prevista  dall`articolo 6,
comma 1,  n.1), del  decreto legislativo  27 gennaio  1992 n.  99
(Attuazione della  direttiva 86/278/CEE concernente la protezione
dell`ambiente, in  particolare del  suolo, nell`utilizzazione dei
fanghi di  depurazione in  agricoltura), nel rispetto delle norme
tecniche e procedurali previste dal presente regolamento.

2. Ai  fini di  cui al  comma 1  valgono le  definizioni  di  cui
all`articolo 2, comma 1, del DLgs 99/1992.

ARTICOLO 10
Limiti quantitativi. Distanze minime

1. I  quantitativi massimi  di  fanghi  applicabili  sui  terreni
devono essere  ripartiti nel  triennio, nel  rispetto dei  limiti
quantitativi previsti  dall`articolo 3,  commi 4  e 5,  del  DLgs
99/1992.

2. Le  distanze minime  da rispettare  nell`utilizzo  dei  fanghi
sono:

a) almeno 100 metri dai centri abitati;
b) 80 metri dagli insediamenti sparsi;
c) 60 metri dalle strade statali, provinciali e comunali;
d) 80  metri dai  corsi d`acqua  superficiali, con esclusione dei
   fossi campestri catastalmente non individuati;
e) 200  metri di  raggio rispetto  al punto  di captazione  o  di
   derivazione, in  applicazione dell`articolo  21, comma  7, del
   decreto legislativo 11 maggio 1999, n. 152 (Disposizioni sulla
   tutela  delle  acque  dall`inquinamento  e  recepimento  della
   direttiva 91/271/CEE  concernente il  trattamento delle  acque
   reflue urbane  e  della  direttiva  91/676/CEE  relativa  alla
   protezione delle acque dall`inquinamento provocato dai nitrati
   provenienti da  fonti  agricole),  da  ultimo  modificato  dal
   decreto  legislativo   18  agosto   2000,  n.258,   ovvero  la
   eventuale, diversa  distanza  individuata  dalla  Regione,  su
   proposta dell`Autorita`  di Ambito, nelle aree di salvaguardia
   di cui allo stesso articolo 21, comma 1, del DLgs 152/1999;
f) le distanze eventualmente indicate dalle autorita` competenti,
   in base all`articolo 21, comma 2, del DLgs 152/1999.

3. Lo spandimento sul suolo deve essere, in ogni caso, effettuato
secondo le  "buone pratiche agronomiche" previste dal decreto del
Ministro per  le politiche  agricole, di concerto con il Ministro
dell`ambiente ed  il Ministro  della sanita`,  del 19 aprile 1999
(Approvazione del Codice di buona pratica agricola).

4. Lo  smaltimento dei  fanghi nelle  acque superficiali  dolci e
salmastre, e` vietato in ogni caso.

ARTICOLO 11
Procedure e modalita` per il rilascio dell`autorizzazione

1. La  richiesta  di  rilascio  dell`autorizzazione  disciplinata
dall`articolo  9  deve  contenere  gli  elementi  indicati  dagli
allegati 4,  4a, 4b,  e 4c,  al presente regolamento. A tal fine,
con il  termine "appezzamento"  si fa riferimento alla superficie
di terreno  formata da una o piu` particelle, condotte secondo il
medesimo metodo agricolo di produzione.

2. L`autorizzazione  disciplinata dal  presente  articolo  ha  la
durata massima  di tre  anni,  e  puo`  essere  rinnovata,  dalla
provincia competente,  fino ad  un massimo di ulteriori tre anni,
sulla base  dei risultati delle analisi dei terreni soggetti allo
spandimento; in  tal caso,  il soggetto interessato al rinnovo e`
tenuto, entro il termine originariamente previsto per la scadenza
dell`autorizzazione, ad  effettuare  nuovamente  le  analisi  dei
terreni, ripresentandole  alla  provincia  ai  fini  del  rinnovo
medesimo.

ARTICOLO 12
Divieti ed esclusioni

1. E`  vietata l`attivita`  di spandimento  dei  fanghi  in  zone
carsiche e  in zone  boschive, ad  eccezione di  quelle adibite a
colture arboree.

2.  Sono   escluse  dall`ambito   di  applicazione  del  presente
regolamento le  attivita` relative  allo spandimento  al suolo di
acque reflue  di frantoio  oleario e  di liquami  provenienti  da
attivita`   zootecniche   non   intensive,   disciplinate   dalle
specifiche normative ad esse applicabili, secondo quanto disposto
dal DLgs 99/1992, ed altresi` dall`articolo 38 del DLgs 152/1999.

CAPO IV
Procedure semplificate

ARTICOLO 13
Applicabilita`   delle    procedure   semplificate.   Adempimenti
procedurali

1. Le  procedure semplificate  disciplinate dal  Capo V  del DLgs
22/1997, si  applicano esclusivamente  ai rifiuti  non pericolosi
inseriti negli elenchi di cui al DM ambiente 5 febbraio 1998 .

2. I  soggetti obbligati  agli adempimenti  di cui  al  comma  1,
assolvono agli  stessi  utilizzando  i  modelli  contenuti  negli
allegati 5 e 5a al presente regolamento.

3. Restano fermi anche nel caso di applicabilita` delle procedure
semplificate di  cui al  presente articolo,  tutti  gli  obblighi
derivanti  dalle   normative  vigenti   in  materia   di   tutela
dell`ambiente ed in materia urbanistica, ed in particolare quelli
derivanti: dal  d.lgs 152/1999,  dal decreto del Presidente della
Repubblica 24 maggio 1988, n. 203 (Attuazione delle direttive CEE
numeri 80/779,  82/884, 84/360  e 85/203,  concernenti  norme  in
materia di  qualita` dell`aria,  relativamente a specifici agenti
inquinanti,   e   di   inquinamento   prodotto   dagli   impianti
industriali, ai  sensi dell`articolo  15 della  legge  16  aprile
1987, numero 183), e dalla legge regionale 16 gennaio 1995, n. 5,
(Norme per il governo del territorio), da ultimo modificata dalla
legge regionale 23 giugno 2003, n. 30.

CAPO V
Normative di settore

ARTICOLO 14
Autorizzazioni relative agli oli usati. Rinvio.

1. Gli  oli usati,  elencati  al  punto  "13.00.00"  del  CER,  e
classificati come  rifiuti pericolosi  dall`allegato D  del d.lgs
22/1997,  sono  soggetti  alla  disciplina  dettata  dal  decreto
legislativo 27  gennaio 1992,  n. 95, (Attuazione delle direttive
75/439/CEE e  87/101/CEE, relative  alla eliminazione  degli  oli
usati), da  ultimo modificato  dal d.lgs  23 marzo 2001, n.93, e,
specificamente, dalla  normativa tecnica prevista dal decreto del
Ministro dell`  industria, del  commercio e  dell`artigianato, di
concerto con  il Ministro  dell`ambiente e  con il Ministro della
sanita`, del  16 maggio  1996, n.  392 (Regolamento recante norme
tecniche relative  alla eliminazione degli oli usati), emanato in
attuazione dell`articolo  4, comma  2, della  lettera  b),  dello
stesso DLgs 95/1992.

2. I  produttori ed i detentori di oli usati sono comunque tenuti
a rispettare  altresi` le  disposizioni di  cui  all`articolo  6,
comma  1,   lettera  m),  del  DLgs  22/1997,  e  quelle  di  cui
all`articolo 12 dello stesso decreto legislativo.

3.  Qualora   gli  oli   usati  contengano   policlorodifenili  e
policlorotrifenili, si  applica la disciplina dettata dal decreto
legislativo 22  maggio 1999,  n. 209, (Attuazione della direttiva
96/59/CE, relativa  allo smaltimento  dei policlorodifenili e dei
policlorotrifenili).

ARTICOLO 15
Rifiuti dell`industria del biossido di titanio

1. I rifiuti dell`industria del biossido di titanio sono soggetti
alla disciplina specificamente dettata dal decreto legislativo 27
gennaio 1992,  n. 100  (Attuazione  delle  direttive  78/176/CEE,
82/883/CEE, 83/29/CEE,  89/428/CEE). Le  province, per quanto non
espressamente previsto  dal DLgs 100/1992, esercitano le funzioni
amministrative ad  esse attribuite in conformita` altresi` con il
d.lgs 22/1997 e con le normative di attuazione dello stesso.

ARTICOLO 16
Esportazione ed importazione di rifiuti

1. Le  province esercitano  le funzioni amministrative in materia
di esportazione  ed importazione  dei rifiuti,  nel rispetto  del
regolamento   del   Consiglio   CEE   259/1993,   relativo   alla
sorveglianza  e   al  controllo   delle  spedizioni   di  rifiuti
all`interno della  Comunita` europea,  nonche` in  entrata  e  in
uscita dal  suo  territorio,  secondo  quanto  previsto  altresi`
dall`articolo 16 del DLgs 22/1997.

2. Ai  fini di  cui al comma 1, il soggetto obbligato e` tenuto a
trasmettere   direttamente    alla   provincia   competente   per
territorio,  le   informazioni  di   cui  all`articolo   28   del
regolamento 259/1993 CEE.

CAPO VI
Controlli e vigilanza

ARTICOLO 17
Controlli sulla gestione dei rifiuti

1. Le  funzioni di  controllo sulla  gestione dei  rifiuti,  sono
esercitate dalle province, avvalendosi dell`Agenzia Regionale per
la Protezione  Ambientale della  Toscana (ARPAT),  secondo quanto
disposto dall`articolo  6, comma  1, lettere  c) e  f), della  LR
25/1998.

2.  Ai   fini  di   cui  al  comma  1,  copia  del  provvedimento
autorizzativo,   o    dell`attestazione   relativa   all`avvenuta
iscrizione nel  registro previsto  dall`articolo 33, comma 3, del
DLgs 22/1997,  e` trasmessa,  a cura  della provincia competente,
alla   struttura    provinciale    dell`ARPAT    territorialmente
interessata.

3. In  condizioni ordinarie  di esercizio  degli impianti e degli
stoccaggi di  smaltimento e  di recupero di rifiuti, la provincia
effettua i controlli ad essa attribuiti, con la periodicita` e la
frequenza richieste  dalle caratteristiche dell`impianto soggetto
al controllo, tenendo conto delle potenzialita` e dell`ubicazione
dello stesso,  nonche` della  tipologia dei  rifiuti trattati,  e
garantendo, in ogni caso, l`effettuazione di almeno due controlli
annuali.

4.  La   provincia,  ai  fini  dell`effettuazione  dei  controlli
disciplinati dal  presente articolo,  tiene conto  dei principali
parametri  di  funzionamento  relativi  all`impianto  di  cui  si
tratti, e  degli adempimenti  che i  gestori degli  impianti sono
tenuti ad  osservare ai  sensi della  vigente normativa statale e
regionale, nonche`  delle prescrizioni  rispettivamente contenute
nei provvedimenti  autorizzativi, ovvero  nelle comunicazioni  di
inizio attivita`  di cui  all`articolo  33,  comma  3,  del  DLgs
22/1997.

ARTICOLO 18
Diffida, sospensione e revoca delle autorizzazioni rilasciate.

1. Qualora  l`effettuazione dei  controlli di cui all`articolo 17
evidenzi  inadempienze  o  violazioni  delle  normative  vigenti,
ovvero delle prescrizioni autorizzative, la provincia competente,
fatto salvo,  qualora sia  prescritto dall`ordinamento, l`obbligo
di segnalazione  all`autorita` giudiziaria, provvede all`adozione
dei provvedimenti sanzionatori previsti dalle leggi in vigore.

2. Ai  fini di  cui al  comma  1,  la  provincia,  in  base  alla
violazione contestata all`interessato, procede:

a) a  diffidare il soggetto autorizzato affinche` provveda, entro
   un termine  tassativo,  ad  ovviare  all`irregolarita`,  dando
   adeguata    attuazione     alle     prescrizioni     contenute
   nell`autorizzazione;
b) a sospendere l`attivita` autorizzata per un tempo determinato,
   entro  il  quale  il  soggetto  interessato  e`  obbligato  ad
   eliminare le  irregolarita`;  in  tal  caso,  il  nuovo  avvio
   dell`attivita`  oggetto  del  provvedimento  sanzionatorio  e`
   subordinato al  previo accertamento dell`avvenuta eliminazione
   delle violazioni accertate;
c) a  revocare, nelle  forme e  con le  modalita` previste  dalla
   legge,  e   nel   rispetto   dei   principi   dell`ordinamento
   amministrativo, l`autorizzazione rilasciata:
ca) ogni qualvolta sia accertato un rischio relativo a situazioni
    di pericolo per la salute pubblica o per l`ambiente;
cb) in caso di reiterazione delle violazioni accertate.

3. Con  riferimento specifico  ai controlli  effettuati, in  base
all`articolo  17,   sulle   attivita`   svolte   in   regime   di
comunicazione ai  sensi degli articoli 31 e 33 del d.lgs 22/1997,
le province,  qualora siano  accertate violazioni  o inosservanze
alle prescrizioni  di cui  al DM  ambiente 5  febbraio 1998, o ad
altre norme  di tutela  ambientale, fermo  restando l`obbligo  di
segnalazione  all`autorita`   giudiziaria  di  cui  al  comma  1,
provvedono, in  relazione alla  natura  ed  alla  gravita`  delle
violazioni a:

a) a  diffidare il  gestore affinche`  provveda entro  un termine
   tassativo ad ovviare all`irregolarita`;
b) a    revocare    l`iscrizione    nel    registro  disciplinato
   dall`articolo 33, comma 3, del DLgs 22/1997.

ARTICOLO 19
Trasmissione dati inerenti l`attivita` sanzionatoria

1. Entro  il 31  marzo di ogni anno, le province trasmettono alla
Regione una  relazione sullo  svolgimento dell`attivita` inerente
le sanzioni  amministrative irrogate  in applicazione della legge
regionale 29  luglio 1996, n. 60 (Disposizioni per l`applicazione
del tributo  speciale per  il deposito  in discarica  dei rifiuti
solidi di  cui all`articolo 3 della Legge 28-12-1995, n. 549), da
ultimo modificata  dalla legge  regionale 26 luglio 2002, n. 29,e
dell`articolo 30,  commi 1, 2, 3, e 4 della LR 25/1998, da ultimo
modificato dalla medesima LR 29/2002.

2. La  relazione di  cui al  comma 1  deve contenere i dati e gli
elementi atti  a consentire  alla Regione  una verifica periodica
circa lo stato di attuazione delle disposizioni della LR 25/1998,
con particolare  riferimento al  rispetto dei divieti posti dalla
medesima legge  regionale, nonche`  dal piano  disciplinato dagli
articoli 9 e 10 di essa.

3. Gli elementi necessariamente ricompresi nella relazione di cui
al presente articolo sono:

a) il  numero delle  sanzioni complessivamente irrogate nell`anno
   di riferimento;
b) la  specificazione del tipo e del numero delle contravvenzioni
   prevalentemente accertate;
c) l`ammontare    degli    importi    delle  sanzioni  comminate,
   considerato  sia   complessivamente,  che   per  tipologia  di
   comportamenti sanzionati.

CAPO VII
Informazione

ARTICOLO 20
Trasmissione elenchi provinciali

1. Le  province, entro il 31 marzo di ogni anno, trasmettono alla
Regione,   con   riferimento   all`attivita`   svolta   nell`anno
precedente,   la    seguente   documentazione,   utilizzando   la
modulistica di cui all`allegato 6 al presente regolamento:

a) elenco  delle approvazioni dei progetti e delle autorizzazioni
   rilasciate in  conformita` al  piano  provinciale  vigente,  e
   relative allo  smaltimento ed  al recupero  dei  rifiuti,  con
   specifico riferimento  all`ubicazione degli  impianti  nonche`
   alle quantita` e alla qualita` dei rifiuti trattati;
b) elenco  dei provvedimenti  di sospensione delle autorizzazioni
   rilasciate ai sensi della lettera a);
c) elenco dei provvedimenti di revoca delle autorizzazioni;
d) relazione    sintetica  sullo  svolgimento  dell`attivita`  di
   controllo  di  competenza  provinciale,  con  indicazione  del
   numero e dell`esito dei controlli effettuati;
e) elenco  delle attivita`,  previste dal  piano  provinciale  di
   gestione dei  rifiuti, soggette alle procedure semplificate di
   cui agli  articoli 31  e 33  del d.lgs  22/1997, contenente il
   riferimento  all`ubicazione   degli  impianti,   nonche`  alla
   quantita` ed alla qualita` dei rifiuti riutilizzati.

2. Le  province trasmettono  inoltre,  entro  lo  stesso  termine
previsto dal  comma 1, alla Regione ed alla sezione regionale del
catasto,   il    rendiconto    relativo    all`importazione    ed
all`esportazione di  rifiuti di  cui all`articolo  16, effettuate
nell`anno precedente.

CAPO VIII
Fattispecie specifiche

ARTICOLO 21
Isole ecologiche

1. La collocazione in aree pubbliche di idonei contenitori per il
raggruppamento e  per la raccolta di rifiuti urbani, e di rifiuti
assimilati agli  urbani, o  "isole ecologiche",  come definite al
punto 5.2.4  della del.  c.r .  88/1998,  e`  disciplinata  dalle
disposizioni  specifiche   dettate  dagli   appositi  regolamenti
comunali, restando  per essi  escluso l`obbligo  della preventiva
autorizzazione provinciale.

ARTICOLO 22
Stazioni ecologiche

1. Fermo  restando quanto  disposto ai  sensi e  per gli  effetti
degli articoli  21 e  23 del  d.lgs 22/1997,  relativamente  alla
gestione in  regime di privativa dei rifiuti urbani e dei rifiuti
a questi ultimi assimilati, le stazioni ecologiche, come definite
al  punto  5.2.4  della  del.  CR  88/1998,  sono  soggette  alle
procedure previste dagli articoli 31 e 33 del d. lgs 22/1997.

2. I soggetti interessati alla gestione delle strutture di cui al
comma 1  sono tenuti  all`iscrizione all`Albo smaltitori, secondo
quanto disposto dall`articolo 30 del DLgs 22/1997.

ARTICOLO 23
Piattaforme ecologiche

1. Fermo  restando quanto  disposto ai  sensi e  per gli  effetti
degli articoli  21 e  23 del  d.lgs  22/1997  relativamente  alla
gestione in  regime di privativa dei rifiuti urbani e dei rifiuti
a  questi   ultimi  assimilati,   le  piattaforme  ecologiche  di
trattamento e  selezione, come definite al punto 5.2.4 della del.
cons. reg.  88/1998  devono  essere  autorizzate  dalle  province
competenti,  nelle  forme  e  con  le  modalita`  previste  dagli
articoli 27  e 28, o, rispettivamente, dagli articoli 31 e 33 del
d.lgs 22/1997.  Tali impianti  devono, inoltre,  essere  conformi
alle previsioni del rispettivo piano provinciale in vigore.

2. I soggetti interessati alla gestione delle strutture di cui al
comma 1  sono tenuti  all`iscrizione all`Albo smaltitori, secondo
quanto disposto dall`articolo 30 del d.lgs 22/1997.

ARTICOLO 24
Attivita`  di   raccolta  dei  rifiuti  urbani.  Riduzione  della
pericolosita` del rifiuto

1. Sono comprese tra le attivita` di raccolta dei rifiuti urbani:

a) le    operazioni  concluse  in  un  termine  congruo  rispetto
   all`intero ciclo di gestione;
b) quelle  di trasporto  dei rifiuti  da un  mezzo ad un altro di
   maggiore capacita`;
c) quelle  di conferimento  dei rifiuti  urbani differenziati  in
   frazioni merceologiche omogenee;
d) quelle  di cernita, e di eventuale raggruppamento degli stessi
   rifiuti, sempre  che tali  ultime operazioni  siano effettuate
   presso siti autorizzati ai sensi di legge.

2. Le  attivita` di  cui al  comma 1,  qualora siano  svolte  dai
comuni in  regime di  economia, non sono assoggettate all`obbligo
di iscrizione  all`Albo nazionale delle imprese che effettuano la
gestione dei  rifiuti, disciplinato  dall`articolo  30  del  DLgs
22/1997.

3. I  consorzi, le  aziende speciali  e le  societa` di  cui alla
lettera e), comma 1, dell`articolo 113 del decreto legislativo 18
agosto 2000,  n. 267  (Testo unico  delle leggi  sull`ordinamento
degli enti  locali) da  ultimo modificato  dal decreto  legge  30
settembre  2003,   n.   269,   sono   soggetti   all`obbligo   di
comunicazione di  cui  all`articolo  10  del  DLgs  22/1997,  che
assolvono nelle  forme e  con le  modalita` previste dallo stesso
articolo 10.

4. I comuni e gli altri gestori del servizio pubblico, al fine di
ridurre la  pericolosita` dei  rifiuti urbani e di incentivare la
raccolta differenziata  degli stessi,  nonche`  il  recupero  dei
rifiuti   urbani   pericolosi,   provvedono,   anche   ai   sensi
dell`articolo 21,  comma  2,  lettera  d)  del  DLgs  22/1997,  a
collocare, in  ambiti urbani  strategicamente individuati  a tale
scopo, nonche`  nei punti  di  rivendita,  appositi  contenitori,
differenziati per tipologia di rifiuti, ed idonei al conferimento
ed alla successiva raccolta.

ARTICOLO 25
Gestione contabile della raccolta differenziata. Codici CER

1. Al  fine di  facilitare l`adempimento  degli obblighi relativi
alla gestione  contabile della  raccolta  differenziata,  il  CER
utilizzato e`  il  "15.01.06",  con  specifico  riferimento  alle
frazioni di  rifiuti ingombranti non altrimenti qualificati dalla
classe  "20.00.00"  dell`allegato  A  del  DLgs  22/1997,  ovvero
raccolti  in   forma  mista,   specificando  le   caratteristiche
merceologiche nell`apposito  spazio denominato "annotazioni", sia
del  registro   di  carico  e  scarico,  sia  del  formulario  di
accompagnamento al trasporto.

ARTICOLO 26
Beni durevoli

1. Le  province, nell`ambito  e nell`esercizio  delle funzioni ad
esse attribuite, al fine di ridurre la pericolosita` dei rifiuti,
incentivano  la   raccolta  dei   beni  durevoli,   elettrici  ed
elettronici, nonche`  il successivo  recupero e trattamento degli
stessi.

2. Ai  fini di cui al comma 1, il presente articolo disciplina le
procedure da  seguire per le operazioni di accettazione, messa in
riserva, trattamento e recupero negli appositi centri di raccolta
previsti dall`articolo  44, comma  1, del  DLgs 22/1997.  Da tali
procedure sono  esclusi  i  depositi  temporanei  antecedenti  la
raccolta, come definiti dall`articolo 6, comma 1, lettera m), del
d.lgs 22/1997.

3. Le  apparecchiature contenenti clorofluorocarburi (CFC), quali
frigoriferi,   congelatori,    condizionatori,   devono    essere
recuperati  e  smaltiti  nel  rispetto  di  quanto  previsto  dal
presente comma,  ed altresi`  dai commi  2 e 4, fermo restando il
rispetto delle  disposizioni di  cui all`articolo  44  del  d.lgs
22/1997.

4. Ai  fini di  cui al  comma  1,  il  ciclo  di  gestione  delle
apparecchiature di  cui al  comma 3,  deve assicurare il recupero
integrale dei clorofluorocarburi. A tal fine, il trattamento deve
prevedere:

a) l`intercettazione   dei    CFC    contenuti  nei  circuiti  di
   refrigerazione;
b) l`asportazione di tutte le parti mobili;
c) il    trattamento  completo,  previa:  la  triturazione  della
   carcassa in  ambiente controllato;  la separazione delle parti
   pesanti, sia  metalliche che  plastiche, dal  poliuretano;  la
   macinazione del  poliuretano; l`aspirazione  ed il trattamento
   dell`aria   di    processo,   con   recupero   integrale   dei
   clorofluorocarburi presenti  nelle schiume  poliuretaniche  di
   coibentazione.

5. Analogamente  a quanto  disposto dal  comma  4,  il  ciclo  di
trattamento  dei  beni  durevoli  costituiti  da  apparecchiature
elettriche, quali:  cucine elettriche,  ferri da stiro, e simili;
nonche`  da   apparecchiature  elettroniche,   quali:  computers,
stampanti, e  simili, deve  risultare completo;  a tal fine, esso
deve comprendere:

a) lo  smontaggio completo  dei pezzi,  al fine  di  separare  le
   componenti pericolose  dalle parti  riciclabili da  avviare al
   recupero diretto, ovvero a lavorazioni successive;
b) il  recupero del tubo catodico dei monitors, e dei televisori,
   attraverso:   la    separazione   del   pannello   dal   cono,
   l`aspirazione delle  polveri nocive,  la  frantumazione  e  la
   granulazione finalizzate al riutilizzo successivo.

6. I  beni durevoli  disciplinati dal  presente  articolo  devono
essere consegnati,  in  condizioni  di  integrita`,  ad  impianti
tecnologicamente  idonei,   ed  in   possesso  delle   necessarie
autorizzazioni previste, rispettivamente, dagli articoli 27 e 28,
e dagli articoli 31 e 33 del d.lgs 22/1997.

7. Le  province e  le comunita`  d`ambito di  cui all`articolo 23
della LR  25/1998, in conformita` con quanto previsto dalla legge
28  dicembre   1993,  n.   549  (Misure   a   tutela   dell`ozono
stratosferico e  dell`ambiente), da ultimo modificata dalla legge
31 luglio  2002, n.  179,  stipulano  specifici  accordi  atti  a
favorire la  restituzione,  ai  rivenditori,  dei  beni  durevoli
dismessi, e  la corretta  gestione degli  stessi,  tenendo  conto
altresi` dei divieti previsti dal piano regionale di gestione dei
rifiuti.

ARTICOLO 27
Autodemolizione

1.  Fermi  restando  gli  obblighi  e  gli  adempimenti  previsti
dall`articolo  46   del  d.lgs  22/1997,  i  concessionari  e  le
succursali individuate ai sensi del comma 2 dello stesso articolo
46, sono  obbligati  ad  annotare,  esclusivamente  nel  registro
previsto dal  decreto legislativo  30 aprile  1992, n. 285 (Nuovo
codice della  strada) da  ultimo modificato  dal decreto legge 27
giugno 2003,  n. 151,  convertito dalla legge 409/1981, il carico
degli autoveicoli  ad essi  consegnati per essere successivamente
avviati  a   demolizione;  per  tali  autoveicoli,  l`obbligo  di
assolvere agli  ulteriori adempimenti  previsti dal d.lgs 22/1997
decorre dalla rimozione della targa.

ARTICOLO 28
Studi medici professionali

1. Gli  studi  professionali  che  esercitino  attivita`  medico-
sanitaria, dalla  quale derivi  produzione di rifiuti speciali, e
specificamente di  rifiuti sanitari, pericolosi e non pericolosi,
qualora non  si avvalgano di organizzazione in forma di impresa o
non  siano   costituiti  in  enti  comunque  dotati  di  autonoma
soggettivita`  giuridica,   non  sono   soggetti  all`obbligo  di
comunicazione annuale  previsto dall`articolo  11, comma  3,  del
d.lgs 22/1997,  ne` a quello relativo alla tenuta del registro di
carico e  scarico, disciplinato  dall`articolo  12  dello  stesso
decreto legislativo.

2. Gli  studi professionali  di cui  al comma 1 sono in ogni caso
obbligati alla  gestione dei  rifiuti speciali  prodotti, in modo
separato dagli  altri rifiuti,  con esclusione  del  conferimento
degli stessi  al servizio  di raccolta  dei rifiuti urbani, e con
avvio  allo  smaltimento  tramite  ditta  autorizzata,  od  altra
modalita` appositamente  predisposta a  tal fine, dal gestore del
servizio pubblico,  ai sensi dell`articolo 10 del d.lgs 22/1997 e
dagli  articoli   14  e  15  del  DPR  17  luglio  2003,  n.  254
(Regolamento  recante   disciplina  della  gestione  dei  rifiuti
sanitari a  norma dell`articolo  24 della  L. 31  luglio 2002, n.
179). Tali  studi  sono  inoltre  tenuti  all`assolvimento  degli
obblighi relativi  al formulario  di  identificazione,  ai  sensi
dell`articolo 15 dello stesso d. lgs 22/1997.

ARTICOLO 29
Scarti delle attivita` di lavorazione di metalli preziosi

1. Ai  sensi dell`articolo  4, comma  21, della  legge 9 dicembre
1998, n.  426 (Nuovi  interventi in campo ambientale), modificata
da ultimo  dalla legge 31 luglio 2002 n. 179, non rientrano nella
definizione di rifiuto di cui all`articolo 6, comma 1, lettera a)
del  DLgs22/1997,  gli  scarti  derivanti  dalla  lavorazione  di
metalli preziosi,  qualora avviati,  in  conto  lavorazione,  per
l`affinazione presso banchi di metalli preziosi.

2. Ai  sensi del  comma 1,  sono  esclusi  dalla  definizione  di
rifiuto,  e   pertanto  non   sono  soggetti   agli  obblighi  ed
adempimenti previsti  dal  DLgs  22/1997,  purche`  avviati  alle
relative operazioni  di  affinazione,  in  conto  lavorazione,  i
seguenti materiali:

a) spazzature;
b) pulimenti;
c) sfridi, limature, scorie.

3. In  attuazione di quanto disposto dal comma 21 dell`articolo 4
della l.  426/1998, gli  scarti delle  attivita` di  lavorazione,
elencati dal  comma 2,  qualora siano  oggetto di cessione per le
successive fasi di affinazione, restano soggetti agli obblighi ed
adempimenti di cui al d.lgs 22/1997.

ARTICOLO 30
Reflui bagni chimici

1. Le  imprese che  effettuano la  raccolta ed  il trasporto  dei
reflui da  bagni chimici,  installati sia  direttamente  da  tali
imprese, che  da eventuali  ulteriori imprese  appaltatrici, sono
soggette all`obbligo  relativo  alla  tenuta  del  formulario  di
trasporto previsto dall`articolo 15 del d.lgs 22/1997.

2. La  tenuta del  formulario di  cui  al  comma  1  deve  essere
effettuata con le seguenti modalita`:

a) nello  spazio riservato  all`indicazione del  produttore o del
   detentore  del   rifiuto,  devono   essere  riportati  i  dati
   dell`impresa  interessata,   ovvero  dell`ente,   pubblico   o
   privato, per  conto del  quale il  servizio e`  svolto, e sono
   effettuate le  operazioni di  "gestione"  dell`impianto.  Tali
   operazioni consistono:  nella  movimentazione;  nella  pulizia
   periodica; nel  ricambio  del  liquido  chimico.  In  caso  di
   coincidenza tra  impresa trasportatrice  ed impresa esercente,
   le indicazioni  relative al  produttore o  detentore, e quelle
   relative al  trasportatore, coincidono,  e le  due  copie  del
   formulario  destinate   al  produttore   o  detentore,  ed  al
   trasportatore, devono  trovarsi  entrambe  in  possesso  della
   medesima impresa.

b) Qualora,   con    un    unico  automezzo,  vengano  effettuate
   aspirazioni da  piu` bagni  chimici  installati  dal  medesimo
   soggetto, puo` essere compilato un unico modulo di formulario,
   da  aggiornarsi,   in   relazione   a   ciascuna   aspirazione
   effettuata, mediante  indicazione, nello spazio riservato alle
   annotazioni,  della  data  e  dell`ora  di  ciascun  prelievo,
   dell`ubicazione dei  bagni, e  della quantita`  di  refluo  di
   volta in  volta aspirata.  Lo stesso  formulario  puo`  essere
   utilizzato  fino  a  quando  il  rifiuto  non  sia  trasferito
   all`impianto di  stoccaggio ovvero  a quello  di  smaltimento,
   destinatari del rifiuto stesso.

3. Le  imprese che  effettuano la  raccolta ed  il trasporto  dei
reflui di  cui al  presente articolo sono altresi` obbligate alla
tenuta del  registro di carico e scarico, secondo quanto previsto
dall`articolo 12  del DLgs  22/1997. Tali  imprese  sono  inoltre
tenute  ad   effettuare   la   comunicazione   annuale   prevista
dall`articolo 11,  comma 3,  dello stesso decreto legislativo. Da
tale ultimo  obbligo sono esonerati gli enti produttori per conto
dei quali e` svolto il servizio di gestione.

ARTICOLO 31
Rifiuti cimiteriali

1. Ai  sensi dell`articolo  7, comma  2,  lettera  f)  del  d.lgs
22/1997, i rifiuti cimiteriali sono rifiuti urbani, e la gestione
di essi  compete ai  comuni,  che  vi  provvedono  in  regime  di
privativa, ai  sensi dell`articolo 21, comma 1, dello stesso DLgs
22/1997.

2. I  comuni adottano  appositi regolamenti per la disciplina dei
rifiuti di  cui al comma 1, nel rispetto di quanto disposto dagli
articoli 12  e 13  del DPR  17 luglio  2003, n.  254 (Regolamento
recante disciplina  della gestione  dei rifiuti  sanitari a norma
dell`articolo 24  della  l.  31  luglio  2002,  n.  179),  ed  in
attuazione altresi`  del decreto  del Ministro  dell`ambiente, di
concerto con  il Ministro  della sanita`,  del 26 giugno 2000, n.
219 (Regolamento  recante  la  disciplina  per  la  gestione  dei
rifiuti sanitari). A tal fine, con riferimento alle modalita` del
conferimento, i  comuni possono  attenersi  allo  schema  di  cui
all`allegato 7 al presente regolamento.

3. I  regolamenti comunali  di cui  al comma  2 possono prevedere
specifiche prescrizioni e modalita` finalizzate alla gestione dei
rifiuti provenienti da cimiteri privati.

ARTICOLO 32
Impianti mobili

1. Gli  impianti mobili  sono autorizzati dalle province ai sensi
dell`articolo 28,  comma 7,  del d.  lgs 22/1997, fatta eccezione
per le  attivita` disciplinate  dal DM  ambiente 5 febbraio 1998,
che, in  base all`articolo  33 dello  stesso d.lgs  22/1997, sono
soggette all`obbligo di comunicazione.

2. Per  le "campagne di attivita`" che si svolgano sul territorio
regionale, la  comunicazione prevista  dall`articolo 28, comma 7,
del d.lgs  22/1997 deve essere presentata a tutte le province nel
cui territorio  si trovi  il sito  prescelto, ed  a favore  delle
quali deve  essere  prestata  altresi`  la  garanzia  finanziaria
dovuta dall`interessato.

ARTICOLO 33
Rifiuti inerti non pericolosi da costruzione e demolizione

1. Fatto  salvo quanto  disposto dagli articoli 50 e 51 del d.lgs
22/1997, e` vietata l`immissione diretta nell`ambiente di rifiuti
inerti,  nonche`  il  loro  utilizzo,  in  assenza  della  previa
effettuazione di  idoneo  trattamento  negli  appositi  impianti,
autorizzati  ai   sensi  degli   articoli  27   e   28,   ovvero,
rispettivamente, degli articoli 31 e 33 del DLgs 22/1997.

2. I rifiuti inerti non pericolosi, da costruzione e demolizione,
ai fini  del riciclaggio,  devono essere  trattati  in  impianti,
fissi o mobili, dotati delle tecnologie idonee ad assicurarne: la
macinazione;  la  vagliatura;  la  selezione  granulometrica;  la
separazione  delle   frazioni  indesiderate,   quali   plastiche,
metalli, e simili.

3. I  materiali ed  i prodotti  lapidei ottenuti  dal processo di
riciclaggio sono  esclusi dall`ambito  di applicazione  del  DLgs
22/1997, e  dall`osservanza degli  obblighi ed  adempimenti posti
dallo stesso  decreto  legislativo,  esclusivamente  qualora,  al
termine  del   processo  medesimo,   presentino   caratteristiche
geotecniche conformi  alle norme UNI CNR 10006, e con "eluato del
test di  cessione" conforme a quanto previsto dall`allegato 3 del
DM ambiente 5 febbraio 1998.

4. La  messa in  riserva di  rifiuti inerti  non  pericolosi  per
riutilizzo, disciplinata  ai sensi  del DM  ambiente  5  febbraio
1998, qualora  avvenga  in  cumuli,  puo`  essere  effettuata  su
basamenti pavimentati  realizzati in stabilizzato, opportunamente
rullato  e  ben  compattato,  di  spessore  non  inferiore  a  20
centimetri.

ARTICOLO 34
Terre e materiali da scavo

1. Ai  sensi dell`articolo  8, comma  1, lettera  f bis) del DLgs
22/1997, le  terre e  le rocce  da scavo  destinate all`effettivo
utilizzo per  reinterri, riempimenti,  rilevati e  macinati  sono
esclusi dall`ambito di applicazione dello stesso d.lgs 22/1997, a
condizione:

a) che  non presentino  concentrazioni di inquinanti superiori ai
   limiti stabiliti  dal DM ambiente 471/1999, fatto salvo quanto
   disposto dall`articolo 62 del presente regolamento;
b) che  non  siano  frammiste  ad  altre  frazioni  merceologiche
   identificabili come rifiuti;
c) che  siano destinati al normale ciclo di utilizzo della terra,
   per la  realizzazione  di:  sottofondi  e  rilevati  stradali,
   rimodellamenti morfologici,  riempimenti, e  simili.  In  tali
   casi, restano  ferme le  autorizzazioni e  gli altri  atti  di
   assenso eventualmente  prescritti dalle normative urbanistiche
   ed  edilizie   vigenti,  ai  fini  della  realizzazione  delle
   successive opere di trasformazione del territorio.

2. Sono  in ogni  caso esclusi  dall`ambito di  applicazione  del
comma 1,  in quanto  pericolosi, e  restano soggetti  alle  norme
dettate dal titolo II del presente regolamento:

a) i  materiali provenienti  dalle attivita`  di scavo effettuate
   nelle aree  incluse nella  "anagrafe dei  siti da bonificare",
   prevista dall`articolo  17, comma  12, del  d. lgs  22/1997, e
   disciplinata  altresi`   ai  sensi  dell`articolo  17  del  DM
   ambiente 471/1999,  nonche` nelle  aree in  cui sia  in  corso
   un`operazione di bonifica;
b) le  terre da scavo che presentino concentrazioni di inquinanti
   superiori ai  limiti stabiliti dal DM ambiente 471/1999, fatto
   salvo  quanto   disposto   dall`articolo   62   del   presente
   regolamento.

3. Sono  in ogni  caso esclusi  dall`ambito di  applicazione  del
comma 1,  e soggetti  agli obblighi  ed agli adempimenti previsti
dal DLgs 22/1997:

a) i  materiali destinati  ad una  qualunque delle  operazioni di
   smaltimento;
b) i  materiali inerti abbandonati sul suolo e nel suolo, secondo
   quanto  espressamente   disposto  dall`articolo  14  del  DLgs
   22/1997.

ARTICOLO 35
Materiali vegetali

1. Ai  sensi dell`articolo  8, comma  1, lettera  f-ter) del DLgs
22/1997, i  materiali vegetali,  non contaminati da inquinanti in
misura superiore  ai limiti  stabiliti dal  DM ambiente 471/1999,
provenienti da  alvei di  scolo ed  irrigui, ed utilizzabili "tal
quale" come  prodotto, sono  esclusi dall`ambito  di applicazione
dello stesso  DLgs 22/1997,  purche` non siano frammisti ad altre
frazioni merceologiche identificabili come rifiuti.

CAPO IX
Norme Finali

ARTICOLO 36
Attivita` sperimentali

1. La  Regione, in  conformita` con quanto disposto dall`articolo
18, comma  1, della  LR 25/1998,  puo` autorizzare,  nel rispetto
altresi`  dell`articolo   29  del   d.lgs  22/1997,  impianti  ed
attivita` sperimentali  non previste dai piani disciplinati dalla
stessa LR  25/1998, purche`  non interferenti  con le  previsioni
dettate dagli  stessi piani,  e sempre che siano finalizzate alla
verifica della fattibilita` ambientale, tecnica, ed economica, di
tecnologie, o di sistemi innovativi per la gestione dei rifiuti.

2.  Gli   impianti   e   le   attivita`   sperimentali   soggetti
all`autorizzazione di  cui  al  comma  1,  sono,  esclusivamente,
quelli caratterizzati  da una  tecnologia, ovvero  da un  sistema
tecnico in  fase "prototipale",  rispetto  ai  quali  necessitino
verifiche  attuali  in  ordine  alla  "fattibilita`"  tecnica  ed
ambientale.

3. Ai  sensi del  comma 2,  il carattere di sperimentalita` delle
attivita`  soggette   all`autorizzazione  di   cui  al   presente
articolo,  puo`,   in  particolare,  riferirsi:  alla  tecnologia
proposta, al  processo, ed  alle matrici  coinvolte nel  processo
stesso, nonche` al prodotto finale.

4. Il carattere di sperimentalita` e`, in ogni caso, escluso, con
riferimento alle  tecnologie  mature,  o  gia`  sperimentate,  e,
comunque, alle tecnologie gia` disponibili sul mercato.

ARTICOLO 37
Conferenza provinciale. Composizione

1.  Le   province,  per   l`esercizio  delle   funzioni  ad  esse
attribuite, si avvalgono della conferenza prevista dall`articolo,
comma 2,  della LR  25/1998, sia  con riferimento all`istruttoria
finalizzata al  rilascio dell`autorizzazione di cui agli articoli
27 e  28 del  DLgs 22/1997,  che per  l`espressione, ai sensi dei
dell`articolo 17  commi 4  e 5  dello stesso  DLgs  22/1997,  del
parere di competenza ai fini dell`autorizzazione degli interventi
di  bonifica  e  messa  in  sicurezza,  secondo  quanto  disposto
altresi` dall`articolo 20, commi 7 ed 8, della LR 25/1998.

2.  Ai   fini  di   cui  al   comma  1,   gli  uffici   regionali
territorialmente competenti  ad integrare  la composizione  della
conferenza provinciale,  sono individuati dalle province, secondo
quanto disposto dall`articolo 8, comma 2, della LR 25/1998.

3. Devono in ogni caso integrare la composizione della Conferenza
provinciale:

a) gli uffici del Genio civile;
b) le competenti aziende ASL;
c) le strutture provinciali dell` ARPAT;
d) l`Agenzia  regionale per lo sviluppo dell`agricoltura (ARSIA),
   qualora la  materia di  cui si  tratti sia inerente al settore
   agricolo.

TITOLO III
Bonifica e messa in sicurezza dei siti inquinati.

CAPO I
Disposizioni generali

ARTICOLO 38
Finalita`

1. I  comuni e le province, in attuazione delle vigenti normative
comunitarie, nazionali  e regionali,  assicurano,  nell`esercizio
delle rispettive  funzioni, l`attuazione  del piano  regionale di
gestione dei  rifiuti, "terzo  stralcio", relativo  alla bonifica
delle aree  inquinate, approvato,  ai sensi dell`articolo 9 della
LR 25/1998, con deliberazione del Consiglio regionale 21 dicembre
1999, n.  384 (LR  25/98 art.  9  comma  2  "Piano  Regionale  di
gestione dei  rifiuti -  Terzo stralcio  relativo  alla  bonifica
delle aree inquinate), di seguito denominato "piano regionale".

2. In  conformita` a  quanto disposto  dal comma 1, i comuni e le
province  garantiscono,  per  quanto  di  rispettiva  competenza,
l`effettiva  realizzazione  dei  progetti  di  bonifica  di  aree
inquinate, da  parte  dei  soggetti  responsabili,  nel  rispetto
dell`articolo 17  DLgs 22/1997,  e delle altre norme comunitarie,
statali e regionali, poste a tutela della salute e dell`ambiente,
in conformita`  con le  disposizioni  del  presente  regolamento,
limitando,  ove   possibile,  la   produzione   di   rifiuti,   e
privilegiando l`utilizzo di materiali provenienti da attivita` di
recupero di rifiuti urbani e speciali.

3. I  comuni e  le provincie esercitano le funzioni di vigilanza,
di   verifica,   e   di   controllo,   rispettivamente   previste
dall`articolo 17 del d.lgs 22/1997, e dagli articoli 6 e 20 della
LR  25/1998,  nel  rispetto  delle  norme  dettate  dal  presente
regolamento. A  tal  fine  svolgono,  avvalendosi  dell`ARPAT,  i
necessari  controlli  sull`  effettuazione  degli  interventi  di
bonifica,  assicurando   la  permanenza   delle   condizioni   di
integrita`  degli  interventi  realizzati,  e  la  vigilanza  sul
territorio e  sulle  attivita`  potenzialmente  inquinanti,  allo
scopo  di   prevenire   ogni   possibile   futuro   episodio   di
inquinamento.

ARTICOLO 39
Ambito di applicazione

1. Il  presente titolo  contiene la disciplina delle procedure di
approvazione dei progetti di bonifica dei siti inseriti nel piano
regionale, e  delle altre  aree soggette,  in via  generale, alle
disposizioni di  cui al  DM ambiente 25 ottobre 1999, n. 471, nel
rispetto altresi` di quanto disposto dalla LR 25/1998.

ARTICOLO 40
Abbandono di rifiuti

1. L`abbandono di rifiuti, disciplinato dall`articolo 14 del DLgs
22/1997, e`  escluso dall`ambito  di  applicazione  del  presente
regolamento, in  conformita`  con  quanto  analogamente  disposto
dell`articolo 1,  comma 2,  del DM  ambiente  471/1999,  e  fermo
restando  quanto   ivi  previsto   in  relazione  agli  eventuali
successivi interventi di bonifica.

ARTICOLO 41
Norme transitorie

1.  Restano   validi  ed   efficaci,  secondo   quanto   disposto
dall`articolo  18,   comma  2,   del  DM   ambiente  471/1999,  i
procedimenti di  approvazione dei  progetti  di  bonifica,  e  di
autorizzazione dei relativi interventi, per i quali, alla data di
entrata in  vigore dello  stesso decreto, sia gia` intervenuto il
provvedimento finale.

2. Restano  validi ed  efficaci, inoltre,  i procedimenti  per  i
quali, alla  stessa data  di cui  al  comma  1,  sia  gia`  stato
espresso il  parere favorevole  degli organi  istruttori previsti
dall`articolo 8 della LR 25/1998.

3. Le disposizioni del presente regolamento si applicano, in ogni
caso, alle varianti al progetto, previste dall`articolo 55, comma
2, soggette ad approvazione in base alle norme tecniche vigenti.

4. Relativamente  alle aree destinate alla produzione agricola ed
all`allevamento,  sono  presi  a  riferimento,  in  attesa  della
definizione dei  limiti previsti  dall`articolo 17, comma 15, del
d.lgs n.  22/1997,  da  parte  del  Ministero  dell`ambiente,  di
concerto con  il Ministero  delle risorse agricole, gli specifici
limiti di  cui alla  deliberazione  del  Consiglio  regionale  20
aprile 1993,  n.167 (Art. 5 Legge 441/87 - DM 16-5-89 e DM 30-12-
89 -  Pano di  bonifica di aree inquinate della Regione Toscana -
Approvazione),  nonche`   dalla   deliberazione   del   Consiglio
regionale del 7 marzo 1995, n.169 (LR 29/93 - dcrt 167/93 - Piano
regionale di  bonifica delle aree inquinate della Regione Toscana
-  aggiornamento   e  modifica),  riportati  nell`Allegato  8  al
presente regolamento.

CAPO II
Procedure

ARTICOLO 42
Progettazione

1. I progetti di bonifica sono redatti secondo l`articolazione in
tre  livelli   di  approfondimento,   secondo   quanto   disposto
dall`articolo  10   del  DM   ambiente  471/1999,   che   prevede
specificamente:

a) il piano della caratterizzazione;
b) il progetto preliminare;
c) il progetto definitivo.

2. I  progetti di  bonifica devono essere redatti e sottoscritti,
in  conformita`   con  i   principi  dell`ordinamento  giuridico-
professionale, da  professionisti abilitati ai sensi di legge, ed
in possesso  delle specifiche  competenze relative  alle materie:
chimiche,  ingegneristiche,  e  geologiche.  Qualora  comprendano
interventi di  biorisanamento, di  ripristino  ambientale,  e  di
ripristino paesaggistico  dell`area, ovvero  interventi di natura
agronomica o  selviculturale, devono essere sottoscritti anche da
professionisti abilitati nelle relative materie, quali: biologia,
agronomia, scienze forestali, architettura, e simili.

3. I  professionisti incaricati  della redazione  del progetto ai
sensi del  comma 2  garantiscono ed  attestano, sotto  la propria
responsabilita`, l`avvenuto  svolgimento di  ogni indagine, senza
eccezione alcuna,  atta ad  evidenziare la  presenza di possibili
contaminazioni ambientali,  ed il  verificarsi di  situazioni  di
rischio dovute alla presenza di rifiuti e di sostanze pericolose.

ARTICOLO 43
Esecuzione dei lavori

1. Il  soggetto obbligato  ad effettuare  la bonifica e` tenuto a
nominare  un   tecnico,  abilitato   ai  sensi  di  legge,  quale
"responsabile  del   progetto  di   bonifica",  con  funzioni  di
coordinamento delle attivita`, di raccordo con le Amministrazioni
e gli  organi pubblici  di controllo,  nonche` di  garanzia della
qualita` complessiva  dell`intervento. Esso  e` altresi` tenuto a
comunicare, a  tutte le  Amministrazioni interessate, il nome del
tecnico responsabile,  nonche` la  data d`inizio  dei lavori, con
preavviso di almeno dieci giorni.

2. Il  "responsabile del progetto di bonifica", nominato ai sensi
del  comma  1,  puo`  essere  individuato  anche  tra  i  tecnici
incaricati della progettazione, della direzione dei lavori, o del
collaudo in corso d`opera.

3. Il  "responsabile  del  progetto  di  bonifica"  e`  tenuto  a
documentare, con relazioni periodiche, l`andamento dei lavori, ed
a  comunicare   all`Amministrazione  competente,   la   data   di
ultimazione degli  stessi;  e`  inoltre  tenuto  a  redigere  una
relazione finale, nella quale devono essere riportati i risultati
complessivamente  conseguiti.   A  tale   relazione  deve  essere
allegato il  certificato di  collaudo, o,  qualora previsto dalle
norme vigenti, quello di regolare esecuzione dei lavori.

ARTICOLO 44
Aree interessate  da fenomeni episodici di inquinamento. Messa in
sicurezza d`emergenza

1. I comuni o, qualora l`area interessata comprenda il territorio
di due  o piu`  comuni, la  provincia competente,  in  base  alle
funzioni rispettivamente  ad essi  attribuite  dall`articolo  17,
comma 2, del DLgs 22/1997, e dall`articolo 6, comma 1, lettera b)
della  LR   25/1998,  provvedono,  avvalendosi  dell`ARPAT,  alla
verifica  di   tutte  le   misure  di  emergenza  necessarie,  in
attuazione di  quanto disposto dallo stesso comma 2 dell`articolo
17 del  DLgs 22/1997,  e di  quanto specificamente  previsto  dal
piano regionale.

2. Ferme  restando le disposizioni di cui all` articolo 17, comma
2, del  DLgs 22/1997,  e all`articolo  7, commi  1 e  2,  del  DM
ambiente 471/1999,  il comune o la provincia competente, qualora,
sulla base  delle verifiche  e dei  controlli tecnici  effettuati
dall`ARPAT  e,   per  i   relativi  profili   sanitari,  dall`ASL
territorialmente interessata, risulti accertata l`efficacia degli
interventi  di   messa  in  sicurezza  d`emergenza  adottati  dal
soggetto responsabile,  rilascia, entro trenta giorni dall`evento
che  ha   determinato  il   pericolo  di  inquinamento,  apposita
attestazione di  non necessita`  della  bonifica,  provvedendo  a
darne la relativa comunicazione all`interessato.

3. Ai  fini  dell`effettuazione  delle  verifiche  di  rispettiva
competenza, l`ARPAT  e l`ASL,  qualora ne ravvisino la necessita`
ai sensi  e per gli effetti di cui al comma 3 dell`articolo 7 del
DM ambiente  471/1999, forniscono  al comune gli elementi tecnici
per la richiesta, al soggetto responsabile:

a) della  documentazione ulteriore  rispetto a  quella da  questi
   predisposta ai sensi del comma 2 dello stesso articolo 7;
b) dell`effettuazione  di ulteriori  adempimenti tecnici,  atti a
   comprovare   inequivocabilmente    l`avvenuta,   e   completa,
   rimozione della  fonte inquinante,  e di  quanto dalla  stessa
   contaminato,  e   la  conseguente  eliminazione  di  qualunque
   rischio sanitario ed ambientale.

ARTICOLO 45
Piano della caratterizzazione. Contenuti

1. Il  piano della  caratterizzazione  deve  essere  redatto  dal
soggetto  responsabile,  secondo  quanto  disposto  dal  presente
regolamento, ed  altresi` nel  rispetto delle linee guida dettate
dall`allegato 4  del  DM  ambiente  471/1999.  Tali  linee  guida
costituiscono  una   traccia  fondamentale,   da  adeguare   alla
specifica complessita`  della situazione oggetto dell`intervento,
anche con  riferimento agli  elaborati di  progetto di  cui  allo
stesso allegato 4.

2. Il  piano di  cui al comma 1 e` articolato in sezioni, in base
all`allegato 4  al DM  ambiente 471/1999.  Esso deve contenere la
precisa  identificazione   del  quadro  complessivo  dello  stato
dell`area interessata,  al fine di pervenire alla redazione di un
progetto    d`intervento     ambientalmente    compatibile     ed
economicamente sostenibile, nel rispetto delle norme comunitarie,
statali, e  regionali, vigenti,  ed  in  conformita`  con  quanto
disposto dal presente regolamento.

3. Ai  fini dell`acquisizione di tutte le informazioni necessarie
per  un`analisi   dettagliata  del   sito  e   delle   potenziali
contaminazioni,  i  soggetti  tenuti  all`intervento,  presentano
preliminarmente, al  comune o alla provincia competente, il piano
di cui  al presente  articolo, nelle  forme e  con  le  modalita`
previste dall`articolo 46.

ARTICOLO 46
Presentazione del piano

1. Il soggetto responsabile presenta il piano di cui all`articolo
45 al  comune territorialmente  competente,  in  triplice  copia;
ulteriore copia  del progetto  e` trasmessa,  a cura dello stesso
soggetto   responsabile,    alla    provincia    territorialmente
competente,  per  lo  svolgimento  delle  funzioni  di  cui  agli
articoli 6 e 20 della LR 25/1998, ed anche per gli effetti di cui
all`articolo 12 del DM ambiente 471/1999.

2. Ai  sensi dell`articolo 20, comma 7, della LR 25/1998, qualora
il progetto  di intervento  riguardi la bonifica di aree comprese
nel territorio  di piu`  comuni, il piano di caratterizzazione e`
presentato, in triplice copia, alla provincia competente.

3. Se  i comuni  interessati appartengano  a province diverse, il
piano e`  presentato, con  le modalita`  di cui  al comma 2, alle
province rispettivamente  competenti, che  lo approvano d`intesa,
secondo quanto  previsto dall`articolo  20,  comma  9,  della  LR
25/1998.

ARTICOLO 47
Approvazione del progetto. Termini ed altri adempimenti

1. Il comune o la provincia competente all`approvazione del piano
della caratterizzazione,  trasmette tempestivamente copia di esso
alla struttura dell`ARPAT territorialmente interessata. Ulteriore
copia del  piano, a cura dell`amministrazione competente, e` resa
disponibile, per  l`accesso, a  tutti gli altri Enti ed organismi
interessati al procedimento di approvazione.

2. Il comune o la provincia competente ai sensi dell`articolo 46,
procede all`approvazione  del piano,  e fissa  i termini  entro i
quali il  soggetto responsabile  e`  obbligato  a  presentare  la
successiva articolazione  progettuale ai  sensi dell`articolo 42,
comma  1,   tenendo  conto,  a  tal  fine,  dei  termini  massimi
prescritti dall`articolo  10,  commi  2  e  3,  del  DM  ambiente
471/1999.

3. Copia  dell`atto autorizzativo  di cui al presente articolo e`
trasmessa, a  cura del  comune o  della provincia  competente, al
soggetto responsabile,  nonche` agli  organi di controllo ed agli
altri soggetti pubblici interessati dal procedimento.

Art 48
Attuazione del piano d`investigazione

1. Il  soggetto responsabile,  a  seguito  dell`approvazione  del
piano di  cui all`articolo  47, e` tenuto all`effettuazione delle
indagini previste  dal piano  di investigazione,  che costituisce
parte integrante  del piano della caratterizzazione, nel rispetto
dei  termini   e  con   le  modalita`  dettate  a  tal  fine  dal
provvedimento di  approvazione, nonche`  con  le  integrazioni  e
prescrizioni  disposte   nello  stesso   provvedimento,   ed   in
conformita` con  le indicazioni contenute negli allegati 1 e 2 al
DM ambiente 471/1999.

2. Il  soggetto responsabile  e` tenuto inoltre a comunicare, con
preavviso non  inferiore a  dieci giorni,  la data ed il luogo di
effettuazione delle  indagini di  cui al  presente articolo, alla
competente struttura  dell`ARPAT, perche`  possa prendervi  parte
mediante  proprio   delegato,  che  procede  all`acquisizione  di
appositi controcampioni di verifica.

ARTICOLO 49
Progetto preliminare

1. Il  soggetto responsabile,  qualora, dall`effettuazione  delle
indagini di  cui all`articolo  48, comma 1, risulti confermata la
contaminazione del sito, e` obbligato a presentare, nei termini a
tal fine  prescritti  dall`articolo  47,  comma  2,  il  progetto
preliminare degli  interventi di  bonifica, secondo  i  contenuti
previsti dall`allegato  4 al  DM ambiente  471/1999, e sulla base
delle linee  guida ivi  dettate.  Al  progetto  preliminare  deve
essere allegata  l`apposita relazione  descrittiva dell`attivita`
di investigazione,  contenente i  risultati  delle  attivita`  di
indagine effettuate  ai sensi dello stesso articolo 48, elaborati
con  le   modalita`  previste  dall`allegato  4  al  DM  ambiente
471/1999.

2. Il  progetto di  cui al  comma 1  e`  proposto,  dal  soggetto
responsabile, al  comune o  alla provincia  competente  ai  sensi
dell`articolo 46,  nelle stesse  forme e  con  le  modalita`  ivi
dettate.

ARTICOLO 50
Approvazione del progetto

1. Il  comune o  la provincia competente procede all`approvazione
del  progetto   preliminare,  nelle  forme  e  con  le  modalita`
previste, per il piano della caratterizzazione, dall`articolo 47,
e trasmette  copia del  provvedimento autorizzativo  al  soggetto
responsabile, ed  agli altri soggetti di cui allo stesso articolo
47, comma 3.

2. Il  comune o  la  provincia  competente  all`approvazione  del
progetto preliminare  fissa il termine entro il quale il soggetto
responsabile e` tenuto a presentare il progetto definitivo di cui
all`articolo 51,  prescrivendo, qualora ne ravvisi la necessita`,
le ulteriori  investigazioni di  dettaglio, da  effettuarsi nelle
forme e con le modalita` previste dall`articolo 48.

ARTICOLO 51
Progetto definitivo

1. Il  soggetto responsabile  e` tenuto  a presentare al comune o
alla provincia  competente ai sensi dell`articolo 46, nelle forme
e  con   le  modalita`  ivi  previste,  il  progetto  definitivo,
predisposto sulla base del progetto preliminare, entro il termine
prescritto a  tal fine,  ai sensi  dell`articolo 50, comma 2, dal
Comune o  dalla provincia  competente. Tale  termine non puo`, in
ogni caso,  superare quello  previsto dall`articolo  10, comma 3,
del DM ambiente 471/1999.

ARTICOLO 52
Approvazione del progetto definitivo

1. Il  comune o la provincia competente provvede all`approvazione
del progetto  definitivo, entro  90  giorni  dalla  presentazione
dello   stesso   ai   sensi   dell`articolo   51,   autorizzando,
contestualmente, in conformita` con quanto disposto dall`articolo
10, comma  9, del  DM ambiente 471/1999, gli interventi necessari
per l`attuazione  del progetto  stesso, e  dettando i termini per
l`esecuzione   dei    lavori,   e   le   ulteriori   prescrizioni
eventualmente necessarie.

2. Il  comune o  la provincia  competente definisce  inoltre,  ai
sensi dell`articolo  20, comma  5, della  LR  25/1998,  l`entita`
delle garanzie  finanziarie di  cui all`articolo 58, ed i termini
per la  relativa prestazione da parte del soggetto obbligato, che
comunque  deve  precedere  l`inizio  dell`esecuzione  dei  lavori
autorizzati,  ed   alla  quale  e`,  in  ogni  caso,  subordinata
l`efficacia del provvedimento di approvazione.

3. Copia  del provvedimento autorizzativo del progetto definitivo
e` trasmessa,  a cura del comune o della provincia competente, al
soggetto   responsabile,    nonche`   agli    organi   ed    alle
amministrazioni pubbliche di cui al dell`articolo 47, comma 3.

ARTICOLO 53
Raccordo con la VIA

1.  Qualora   il  progetto  definitivo  di  bonifica  preveda  la
realizzazione di  opere o  interventi  sottoposti  a  valutazione
dell`impatto ambientale  ai sensi  della LR  79/1998,  ovvero  ai
sensi della  relativa normativa  statale, l`approvazione  di  cui
all`articolo 51 e` subordinata all`acquisizione della preliminare
pronuncia di compatibilita` ambientale.

2. Nel  caso di  cui al comma 1, i termini previsti dall`articolo
52   restano    sospesi   sino    all`acquisizione,   da    parte
dell`amministrazione  competente,  della  relativa  pronuncia  di
compatibilita` ambientale.

ARTICOLO 54
Conferenza di servizi

1. Il comune o la provincia competente, ai fini dell`approvazione
del progetto  definitivo, e della contestuale autorizzazione alla
realizzazione dei  lavori di  cui all`articolo  52, comma  1,  ed
altresi` ai  sensi dell`articolo  10, comma  3, del  DM  ambiente
471/1999, provvede  all`acquisizione di  tutte le autorizzazioni,
le concessioni,  i concerti,  le intese, i nulla osta, i pareri e
gli altri atti di assenso richiesti dalle vigenti norme statali e
regionali, mediante  apposita conferenza  di  servizi,  ai  sensi
dell`articolo 14  e seguenti  della legge  7 agosto  1990, n. 241
(Nuove norme  in materia  di  procedimento  amministrativo  e  di
diritto  di  accesso  ai  documenti  amministrativi),  da  ultimo
modificata dalla legge 13 febbraio 2001, n. 45.

2. L`autorizzazione  all`esecuzione degli interventi di bonifica,
rilasciata in  base all`articolo  52,  comma  1,  secondo  quanto
previsto dall`articolo 10, comma 10, del DM ambiente 471/1999, ed
ai soli  fini della realizzazione e dell`esercizio degli impianti
e  delle  attrezzature  necessarie  all`attuazione  del  progetto
definitivo,  nonche`   per  il   tempo  strettamente   necessario
all`attuazione medesima,  sostituisce  a  tutti  gli  effetti  le
autorizzazioni, concessioni  e gli  altri atti di assenso, di cui
al comma 1 del presente articolo.

3. Le  province, ai  fini  dell`espressione  del  parere  di  cui
all`articolo  17,  commi  4  e  5,  del  DLgs  22/1997,  ad  esse
attribuito dall`articolo  20,  comma  8,  della  LR  25/1998,  si
avvalgono della  conferenza prevista  dall`articolo 8,  comma  2,
della stessa  LR 25/1998.  In  tal  caso,  gli  atti  di  assenso
previsti dal  comma 1  del presente  articolo,  qualora  espressi
dagli organi  ed  amministrazioni  partecipanti  alla  conferenza
provinciale, ed  individuati ai  sensi dell`articolo 37, comma 2,
del presente  regolamento, sono  acquisiti in  tale sede,  ed  il
comune competente  all`approvazione del  progetto  definitivo  di
bonifica,  provvede,   esclusivamente,   all`acquisizione   degli
ulteriori atti di assenso eventualmente necessari.

ARTICOLO 55
Varianti

1. Il  soggetto responsabile  e` tenuto  a comunicare  all`  ente
competente ogni  variante che,  in corso  d`esecuzione, si  renda
necessaria rispetto al progetto approvato.

2. Le  variazioni al  progetto originariamente approvato, qualora
comportino modifiche  significative  del  progetto  stesso,  sono
soggette ad  approvazione specifica da parte dell`amministrazione
competente, in  conformita` con  la  normativa  tecnica  vigente,
nelle forme e con le modalita` previste dal presente regolamento.

A tal fine, sono da intendersi significative:
a) le modifiche riguardanti nuove tipologie di inquinanti;
b) quelle inerenti a nuove metodologie di bonifica;
c) quelle   che  incidano  in  misura  rilevante  sull`estensione
   dell`area di intervento.

3.  Le   variazioni  progettuali  che  non  comportino  modifiche
significative ai  sensi del comma 2, devono, in ogni caso, essere
comunicate formalmente  all`ente competente,  che,  entro  e  non
oltre il  termine di  trenta giorni dal ricevimento, e` tenuto ad
esprimersi in ordine alle variazioni proposte.

4. Il  soggetto responsabile,  qualora la  variante, soggetta  ad
approvazione ai  sensi del  comma 2 non interferisca direttamente
con  l`effettuazione  dell`intervento  di  bonifica,  nelle  more
dell`approvazione prosegue nell`esecuzione dei lavori.

CAPO III
Controlli e vigilanza

ARTICOLO 56
Svolgimento dei controlli

1. Le  Province effettuano  i  controlli  previsti  dal  presente
regolamento,  avvalendosi  dell`ARPAT,  secondo  quanto  disposto
dall`articolo 6,  comma 1,  lettera c),  della LR  25/1998.  Sono
fatti salvi  i controlli sanitari di competenza della azienda ASL
territorialmente interessata.

2. Fermo  restando il  disposto di  cui all`articolo 12, comma 4,
del DM  ambiente 471/1999,  i controlli  di cui  al comma  1  del
presente articolo,  ai fini  della verifica sia dell`attivita` di
investigazione che  dei risultati  dell`intervento di bonifica, e
della messa  in sicurezza  permanente, devono riguardare tutte le
matrici ambientali  interessate  dal  fenomeno  di  inquinamento,
secondo quanto  disposto dal  punto III.3)  dell`allegato 4  allo
stesso DM ambiente 471/1999.

3. I  controlli di  cui al  presente articolo  interessano sia le
modalita` di  effettuazione dell`intero processo di indagine e di
bonifica,  sia   la  verifica   dei  risultati   analitici.   Con
riferimento a  quest`ultimo aspetto, nella fase di investigazione
devono essere  garantiti controlli in una percentuale commisurata
alla complessita`  dell`intervento, non  inferiore, in ogni caso,
al  dieci   per  cento   dei  campioni   previsti  nel  piano  di
caratterizzazione.

4. Per  gli interventi  disciplinati dagli  articoli 5 e 6 del DM
ambiente 471/1999, la provincia competente assicura, ai sensi del
dell`articolo 12,  comma 4, dello stesso decreto, l`effettuazione
di controlli e verifiche periodiche, con cadenza almeno biennale,
sull`efficacia  delle  misure  di  sicurezza  adottate,  e  degli
interventi di  messa in  sicurezza permanente,  anche al  fine di
accertare che  le caratteristiche del sito sottoposto ai predetti
interventi siano corrispondenti alla destinazione d`uso prevista,
e non  comportino rischi  per la salute e per l`ambiente, tenendo
conto  inoltre   delle   conoscenze   tecniche   e   scientifiche
intervenute in seguito all`effettuazione degli interventi.

5. A  seguito dell`esecuzione  dei lavori relativi all`intervento
di bonifica,  l`ARPAT redige apposita relazione conclusiva, anche
per gli effetti di cui all`articolo 57, comma 2.

ARTICOLO 57
Certificazione di  avvenuta bonifica  e  di  messa  in  sicurezza
permanente

1.  Su  richiesta  del  soggetto  responsabile,  corredata  della
relazione  finale   di  cui  all`articolo  43,  comma  3,  e  del
certificato di  collaudo o  di regolare  esecuzione  relativo  ai
lavori, alla  stessa allegato,  la provincia  competente rilascia
l`apposita   certificazione   di   avvenuta   bonifica   prevista
dall`articolo 17,  comma 8,  del DLgs 22/1997, e dall`articolo 12
del DM  ambiente 471/1999,  che attesta  l`avvenuto completamento
degli interventi  e  la  conformita`  degli  stessi  al  progetto
approvato.

2. Ai  fini del  rilascio della certificazione di cui al presente
articolo, la provincia si avvale di tutti i dati in suo possesso,
ivi compresa  la  stessa  documentazione  prodotta  dal  soggetto
responsabile ai  sensi del  comma 1.  Si avvale  inoltre, in ogni
caso, dell`apposita  relazione conclusiva che l`ARPAT e` tenuta a
redigere ai sensi dell`articolo 56, comma 5.

3. Per  gli interventi  di  messa  in  sicurezza  permanente,  la
certificazione disciplinata dal presente articolo non puo` essere
rilasciata se  non siano decorsi cinque anni dal primo controllo,
da  effettuarsi,   in  ogni   caso,  non   oltre  8   mesi  dalla
comunicazione di  ultimazione dei  lavori di cui all`articolo 43,
comma  3.   Sulla  base   di  tale  comunicazione,  la  provincia
competente prende  atto della conclusione di lavori e, qualora si
fosse evidenziata,  nel  corso  dell`esecuzione  dei  lavori,  la
necessita` di  prevedere eventuali  monitoraggi aggiuntivi  sulle
misure di sicurezza adottate, detta le relative prescrizioni.

4.  La   provincia  competente   puo`  in  ogni  caso  procedere,
contestualmente  al  rilascio  della  certificazione  di  cui  al
presente articolo, a dettare specifiche prescrizioni inerenti:

a) le  modalita` di  monitoraggio e  di controllo  ambientale  da
   effettuarsi nel tempo;
b) il  programma di manutenzione, e le scadenze periodiche per le
   verifiche   sull`integrita`    ed   adeguatezza    complessiva
   dell`intervento realizzato.

5. Le  prescrizioni provinciali  di cui  al comma  4, qualora  il
monitoraggio   ed    i   controlli    ambientali    presuppongano
determinazioni di tipo analitico, devono altresi` specificare:

a) le matrici da sottoporre al monitoraggio;
b) i parametri da determinare, nonche` la frequenza ed i punti di
   monitoraggio;
c) le metodiche di analisi;
d) le  modalita`, il  formato, e la frequenza di restituzione dei
   dati.

ARTICOLO 58
Garanzie finanziarie

1. Il  soggetto responsabile  e` tenuto  a prestare,  al comune o
alla  provincia   competente  all`approvazione  del  progetto  di
bonifica, apposito atto di fideiussione bancaria od assicurativa,
a garanzia  dell`attivazione  e  della  corretta  esecuzione  del
progetto stesso.  L`importo della  fideiussione e` determinato in
misura pari  all`importo del  progetto di  bonifica o di messa in
sicurezza, ivi compresi gli eventuali oneri di monitoraggio.

2. La garanzia di cui al comma 1 e` dovuta fino al rilascio della
certificazione provinciale disciplinata dall`articolo 57, che, ai
sensi dell`articolo  12,  comma  3,  del  DM  ambiente  471/1999,
costituisce titolo per lo svincolo della stessa.

3. La  Provincia competente,  contestualmente al  rilascio  della
certificazione  di   cui  all`articolo   57,  richiede,  per  gli
interventi di  bonifica previsti  dagli articoli  5 e  6  del  DM
ambiente 471/1999,  una specifica fideiussione, da rilasciarsi in
favore  dell`amministrazione   competente  all`approvazione   del
progetto di  bonifica, a  garanzia degli  oneri conseguenti  alle
manutenzioni ed  ai controlli  successivi. Tale  fideiussione  e`
svincolata esclusivamente  dalla stessa  amministrazione a favore
della quale  sia stata  prestata  la  relativa  garanzia,  previa
certificazione     liberatoria,      rilasciata,     in     esito
all`effettuazione dei  controlli di cui al all`articolo 12, comma
4, del DM ambiente 471/1999, nelle forme e con le modalita` a tal
fine previste  nella certificazione  di cui  all`articolo 57  del
presente regolamento.

CAPO IV
Fattispecie specifiche

ARTICOLO 59
Esclusione del progetto di bonifica

1. Non  si fa  luogo alla redazione del progetto di bonifica e di
messa in  sicurezza permanente,  qualora i risultati del piano di
investigazione  iniziale,   o  del  piano  di  investigazione  di
dettaglio,  disciplinati   rispettivamente  dall`articolo   48  e
dall`articolo 50, comma 2, dimostrino il verificarsi di una delle
seguenti situazioni:

a) che  il suolo,  il sottosuolo,  nonche` le  acque  sotterranee
   dell`area in  esame, non  risultano contaminati,  in quanto la
   concentrazione  delle  sostanze  indice  di  inquinamento  non
   supera i  limiti definiti,  per  ogni  possibile  destinazione
   d`uso, dal  DM ambiente  471/1999, e dalle altre norme vigenti
   in materia;
b) che  il suolo, il sottosuolo e le acque sotterranee, rientrano
   nei limiti definiti per la destinazione d`uso specifica.

2. Qualora  ricorra l`ipotesi  di cui  al comma 1, lettera a), la
provincia rilascia  certificazione finale liberatoria sul sito. A
tal fine,  il soggetto  interessato e`  tenuto a  presentare,  al
comune o  alla provincia  competente,  la  relazione  descrittiva
dell`attivita`  di  investigazione,  prevista  dall`articolo  49,
comma 1,  contenente i  risultati  delle  attivita`  di  indagine
effettuate ai  sensi dell`articolo 48, elaborati con le modalita`
previste dall`allegato 4 al DM ambiente 471/1999.

3. Qualora  ricorra l`ipotesi  di cui  al comma 1, lettera b), il
soggetto interessato  e` tenuto  a presentare  i risultati  delle
indagini, al  comune o  alla provincia  competente, nelle  stesse
forme e  con le  stesse modalita`  previste dal  comma 2.  In tal
caso, qualora i risultati presentati siano tali da evidenziare la
non  necessita`   di  bonifica  limitatamente  ad  una  specifica
destinazione  d`uso,  la  provincia  rilascia  la  certificazione
relativa  alla  destinazione  d`uso  consentita,  indicando,  ove
occorra, gli eventuali vincoli e le opportune prescrizioni.

ARTICOLO 60
Interventi ad iniziativa degli interessati

1. Il proprietario di un sito, o altro soggetto, che, anche al di
fuori dei  casi di  cui agli  articoli 7  e  8  del  DM  ambiente
471/1999, intenda attivare di propria iniziativa le procedure per
gli interventi  di messa  in sicurezza d`emergenza, di bonifica e
di ripristino ambientale, ai sensi dell`articolo 17, comma 13 bis
del DLgs 22/1997, nel rispetto della LR 25/1998 ed in conformita`
con le  disposizioni del  presente regolamento, puo` procedere in
tal senso, adottando gli adempimenti prescritti dal dell`articolo
9, comma 1, dello stesso DM ambiente 471/1999.

2. Fatto  salvo quanto  disposto  dall`articolo  64,  qualora  il
soggetto responsabile  abbia provveduto  all`adempimento  di  cui
all`articolo 9,  comma 3,  del DM  ambiente  471/1999,  entro  il
termine dallo stesso prescritto, prorogato ai sensi dell`articolo
1 del  decreto legge  16 giugno  2000, n.  160 (Differimento  del
termine per  gli interventi  di bonifica  e ripristino ambientale
dei siti  inquinati), convertito con modificazioni nella legge 28
luglio 2000  n. 224,  la decorrenza  dell`obbligo di  bonifica e`
definita dal  piano provinciale di cui al dell`articolo 11, comma
2, della  LR 25/1998,  sulla base  della pericolosita`  del sito,
determinata con i criteri di cui all`articolo 14, comma 3, del DM
ambiente   471/1999,    salva   in    ogni   caso   la   facolta`
dell`interessato di  procedere  agli  interventi  di  bonifica  e
ripristino ambientale prima del suddetto termine.

3. Il comune o la provincia competente, ricevuta la comunicazione
di cui  all`articolo  9,  comma  1,  del  DM  ambiente  471/1999,
verifica, entro  trenta giorni,  l`efficacia degli  interventi di
messa in  sicurezza d`emergenza  adottati, fissando, ove occorra,
prescrizioni   ed   interventi   integrativi,   con   particolare
riferimento alle  misure di monitoraggio da attuare per accertare
le condizioni  di inquinamento, ed ai controlli da effettuare per
verificare l`efficacia  degli  interventi  attuati  a  protezione
della salute pubblica e dell`ambiente.

ARTICOLO 61
Progetti di intervento per fasi temporali o lotti areali

1. I  progetti di  intervento per  fasi temporali  o lotti areali
possono essere  realizzati anche  con riferimento  ai processi di
depurazione a  lungo termine  della falda idrica, nel rispetto di
quanto previsto  dall`articolo 11  del DM  ambiente 471/1999,  in
conformita` con  quanto disposto altresi` dall`articolo 20, commi
11 e  12, della  LR 25/1998. In tal caso, la provincia competente
rilascia il  certificato di  cui all`articolo  57, a  conclusione
degli interventi relativi alle singole fasi o lotti areali.

2. Nei  casi di  cui  al  comma  1,  la  provincia  vigila  sulla
complessiva  attuazione   dell`intervento  di   bonifica,  ed  in
particolare sul  rispetto dei  tempi previsti nell`autorizzazione
per la  presentazione del progetto relativo alla fase successiva.
In caso  di inadempimento dei soggetti responsabili, la provincia
informa il  comune competente, ai fini dell`adozione dei relativi
provvedimenti ad  esso attribuiti  ai sensi del dell`articolo 17,
comma 9, del DLgs 22/1997.

ARTICOLO 62
Siti oggetto di passate attivita` minero-metallurgiche

1. Per  i progetti di bonifica da realizzarsi nei siti oggetto di
attivita` minero-metallurgiche  cessate, in  considerazione delle
conoscenze acquisite  nell`ambito delle  attivita` di  bonifica e
messa in sicurezza maturate nell`ambito della regione Toscana, ed
in ragione della specificita` geomineraria e geochimica di alcuni
territori, quali  l`area delle  Colline Metallifere  e quella del
Monte  Amiata,   i  limiti   di  concentrazione   delle  sostanze
inquinanti sono  in ogni  caso riferiti al "fondo naturale", come
stabilito dall`articolo  4, comma  2, del  DM ambiente  471/1999,
determinato in  base alle procedure previste dall`allegato 2 allo
stesso decreto.

2. Per  i progetti  di cui  al comma  1, si  osservano inoltre le
disposizioni previste dal piano regionale, e, specificamente, dal
capitolo  5.4   della  del.   CR  384/1999.  Tali  progetti,  con
riferimento sia  all`analisi di rischio prevista dall`articolo 5,
comma 1,  del DM  ambiente 471/1999,  che ai  limiti riferiti  al
fondo naturale,  possono  fare  riferimento  a  specifici  studi,
validati dagli enti pubblici competenti.

ARTICOLO 63
Particolari disposizioni  di salvaguardia  per le aree oggetto di
censimento.

1. I  proponenti di  interventi di recupero o di riconversione di
aree oggetto  di censimento  ai sensi  dell`articolo 9,  comma 3,
della LR  25/1998, in  base al  disposto di  cui al punto 4.6 del
piano regionale,  sono tenuti  ad effettuare  le verifiche atte a
comprovare le  condizioni di  integrita` ambientale  dei siti  in
questione.

2. Ai fini di cui al comma 1, il soggetto interessato e` tenuto a
presentare all`ente  competente all`approvazione  del progetto di
trasformazione o  recupero, ed  unitamente ad  esso, un  apposito
piano  di  investigazione,  redatto  in  conformita`  con  quanto
disposto dall`articolo  48  del  presente  regolamento,  atto  ad
accertare che  l`area interessata non sia compresa nell`ambito di
applicazione dell`articolo 17 del DLgs 22/1997.

CAPO V
Norme finali

ARTICOLO 64
Disposizioni  per  l`attuazione  degli  obblighi  conseguenti  ad
accertamento di pericolosita` dei siti

1. L`inserimento  di  un  sito  nell`ambito  delle  aree  di  cui
all`articolo 9, comma 2, lettera b2, della LR 25/1998, in caso di
sopravvenuto  accertamento,   a  seguito  dell`effettuazione  dei
controlli previsti  dal DLgs  22/1997 e  dalla  LR  25/1998,  del
superamento dei  limiti di  contaminazione stabiliti ai sensi del
DM ambiente 471/1999, non esonera i soggetti, pubblici e privati,
dall`adempimento degli  obblighi previsti  dall`articolo  17  del
DLgs 22/1997.

2. Nei  casi di cui al comma 1, e fatto salvo quanto disposto dal
dell`articolo 9, comma 3, del DM ambiente 471/1999, i comuni e le
province  competenti  sono  comunque  tenuti  a  provvedere  agli
adempimenti previsti  dall`articolo 17  del DLgs 22/1997, secondo
quanto espressamente prescritto dal comma 3 dello stesso articolo
17, anche  nel  caso  che  non  abbiano  ancora  provveduto  alla
definizione,  nell`ambito   dei  piani  provinciali  disciplinati
dall`articolo 11  della LR  25/1998, delle  priorita` di cui allo
stesso articolo 11, comma 2, lettera e).

ARTICOLO 65
Verifica dello  stato di  attuazione  dei  piani  provinciali  di
bonifica delle aree inquinate.

1. Le  province, ai  sensi dell`articolo  22  della  LR  25/1998,
trasmettono alla  Giunta regionale,  entro il  31 marzo  di  ogni
anno, una  relazione sullo  stato di  attuazione del  piano,  con
particolare riferimento:

a) agli interventi approvati nel corso dell`anno precedente;
b) alle certificazioni rilasciate;
c) ai controlli effettuati;
d) agli eventuali provvedimenti sostitutivi adottati;
e) alle  eventuali  sanzioni  amministrative  irrogate  ai  sensi
   dell`articolo 30 della LR 25/1998.


Il presente  Regolamento e`  pubblicato nel  Bollettino Ufficiale
della Regione  Toscana. E`  fatto obbligo  a chiunque  spetti  di
osservarlo e  farlo  osservare  come  Regolamento  della  Regione
Toscana.

Firenze, 25 febbraio 2004

MARTINI

ALLEGATI
ALLEGATO 1
Elaborati  tecnici   per  la   richiesta   di   approvazione   ed
autorizzazione per  la realizzazione  di progetti  di impianti di
trattamento, smaltimento e/o recupero dei rifiuti.

1. Domanda in carta libera

2. Quadro  di  riferimento  programmatico  in  rapporto  a  leggi
nazionali e  regionali,  ai  Piani  regionali  e  provinciali  di
settore (Piano  Rifiuti, Piano energetico, Piano di Bacino), agli
atti di  Quadro di  riferimento  territoriale  (PIT,  PTC,  Piani
strutturali) o  altro evidenziando l`attualita` del progetto e la
motivazione delle eventuali modifiche apportate.

3. Relazione Tecnica - Illustrativa:
a) relazione geologica
b) piano  particellare di  esproprio o documentazione comprovante
   la proprieta` e/o la disponibilita` dell`area;
c) vincolistica dell`area

4. Quadro  di compatibilita`  ambientale (non  necessario qualora
l`impianto  sia   stato  oggetto   di  valutazione   di   impatto
ambientale):

- descrizione    delle  componenti  dell`ambiente  potenzialmente
  soggette a  subire effetti del progetto sia in fase di cantiere
  che di esercizio;
- la    specificazione    dei  rifiuti  liquidi  rapportata  alla
  prescrizione della  normativa  vigente  in  materia,  corredata
  dello schema di smaltimento reflui con particolari esecutivi ed
  indicazione del corpo ricettore;
- la  specificazione dei  materiali di  processo  e  dei  rifiuti
  prodotti e loro modalita` di smaltimento;
- la specificazione delle emissioni inquinanti nell`atmosfera;
- la   specificazione    delle    emissioni    sonore    prodotte
  dall`intervento con  particolare riferimento  alla presenza  di
  abitazioni vicine;
- la  definizione degli  strumenti di  gestione  e  controllo  e,
  delle reti  di monitoraggio  ambientale cosi` come previste dal
  piano regionale;
- l`illustrazione  dei  sistemi  di  intervento  nell`ipotesi  si
  manifestino emergenze ambientali;
- analisi della vincolistica esistente;
- descrizione dell`uso del territorio con particolare riferimento
  alla presenza di insediamenti abitativi;
- analisi delle previsioni degli strumenti urbanistici:

   a) estratto  del vigente  piano regolatore  e  relative  norme
      tecniche di attuazione;
   b) estratto della planimetria catastale;
   c) certificato destinazione urbanistica;
   
- studio  e scelta  della viabilita` di conferimento e di accesso
  completo della proposta risolutiva, stima qualiquantitativa dei
  mezzi in  transito da  e  per  l`insediamento  con  riferimento
  specifico alla  viabilita`  di  accesso  ed  agli  insediamenti
  produttivi e/o abitativi interessati;
- indagine idrogeologica mirata al tipo di intervento;
- verifica  del rischio idraulico ai sensi del P.I.T. Delib. C.R.
  n. 12  del 25.01.2000 (ex Delib. C.R. n. 230 del 21 giugno 1994
  pubblicata sul  B.U.R.T. 6  luglio 1994,  n. 46) pubblicato sul
  B.U.R.T. 8  marzo 2000  n. 10  s.s. n.  32,   e Dlgs  180/98  e
  successive modifiche ed integrazioni;
- informazioni  relative alla  classificazione del territorio per
  quanto concerne  l`ammissibilita` delle emissioni sonore di cui
  alla L. 477/95 "Legge quadro sull`inquinamento acustico" e L.R.
  89/98;
- la   specificazione  della  eventuale  sussistenza  di  fattori
  penalizzanti di cui alla D.C.R.T. 88/98 e D.C.R.T. n. 385/99.

5. Quadro progettuale e gestionale

5.1. Incidenza spaziale e territoriale dell`intervento tramite la
seguente documentazione:

- planimetria    scala    l:25.000    con    la    localizzazione
  dell`intervento;
- planimetria   scala  1:200  -  l:5.000  con  la  localizzazione
  dell`intervento;
- bacino  di utenza servito ed effetti dell`intervento sul bacino
  riferito al soddisfacimento della domanda;
- descrizione delle diverse ipotesi progettuali in considerazione
  compresa quella dell`assenza dell`intervento.

5.2. Progetto definitivo costituito da:

a) elaborati grafici:
- planimetria generale dell`insediamento in scala l:500 o 1:1.000
  con l`indicazione del tipo di utilizzo delle aree scoperte;
- planimetria  in scala  l:100 o  l:200 dei corpi di fabbrica con
  indicazione delle varie fasi operative;
- piante,  sezioni e  prospetti dei  corpi di  fabbrica in  scala
  1:100 o 1:200;
- particolari  costruttivi  significativi  dell`impianto,  schemi
  macchinari, ecc.;
- planimetria   scala    l:500    con    gli  schemi  delle  reti
  impiantistiche  con   particolare  riferimento   alla  rete  di
  smaltimento delle acque e del sistema antincendio;
- planimetria,  particolari e  sezioni scala  1:100 o  1:200, ove
  siano indicate  le pendenze, i sistemi di convogliamento acque,
  reflui o  sversamenti, i pozzetti stagni di raccolta, vasche di
  accumulo, muretti di contenimento ecc.;

b) relazione articolata in:
- descrizione  del ciclo  tecnologico di smaltimento evidenziando
  le varie fasi lavorative ed allegando diagramma a blocchi;
- descrizione  delle caratteristiche  fisiche  e  tecniche  delle
  opere principali  e di quelle accessorie proposte nonche` delle
  tecnologie adottate;
- descrizione  delle principali  caratteristiche di processo e di
  funzionamento e  indicazione delle  risorse utilizzate comprese
  acqua ed  energie precisando  il  loro  approvvigionamento  con
  bilancio di massa ed energia per i singoli processi;
- indicazione   della    potenzialita`    annua    e  giornaliera
  dell`impianto  suddivisa   per   ogni   singolo   processo   di
  trattamento e per singole tipologie di rifiuti da trattare;
- descrizione  della  tipologia  (Codice  CER  e  descrizione)  e
  caratteristiche  chimico-fisiche  del  rifiuto  in  ingresso  e
  relativa provenienza;
- indicazione  della quantita`,  tipologia (CER  e  descrizione),
  caratteristiche chimico-fisiche del rifiuto dopo trattamento;
- indicazione  della destinazione  finale (tipo  di  impianto  di
  recupero e/o smaltimento) del rifiuto dopo trattamento;
- indicazione della tipologia e quantita` dei reagenti impiegati.

c) schemi  di flusso, bilanci di massa ed energia di ogni singolo
processo;

d) Piano  di gestione monitoraggio e controllo articolato secondo
le linee  di cui al successivo punto 4.3. Detto piano puo` essere
presentato in  bozza all`atto  della presentazione del progetto e
nella  stesura   definitiva   al   momento   della   domanda   di
autorizzazione all`esercizio,  se questa  non e` contestuale alla
domanda di approvazione del progetto.

5.3 Piano di gestione, monitoraggio e controllo
Il piano  di gestione,  monitoraggio e  controllo, deve contenere
tutte le informazioni relative ai criteri ed alle misure adottate
per la  conduzione dell`impianto  finalizzate alla  prevenzione e
riduzione  dell`inquinamento   ed  alla   minimizzazione  ed   il
controllo degli impatti durante la conduzione degli impianti.

In particolare  il piano  di gestione,  monitoraggio e  controllo
deve contenere:

1. il  piano di prevenzione e riduzione dell`inquinamento, con la
   descrizione e  le prestazioni  dei sistemi di protezione delle
   componenti ambientali  e con  l`indicazione delle  precauzioni
   adottate  nella   manipolazione  dei   rifiuti,  al   fine  di
   assicurare il  contenimento dei  rischi per  l`ambiente e  per
   l`uomo, nonche` il piano di monitoraggio e controllo.

Informazioni su:
2. procedure    di    accettazione  dei  rifiuti  da  trattare  e
   descrizione dei controlli analitici sui rifiuti in ingresso ai
   fini della  verifica della  compatibilita` con  il processo di
   trattamento;

   a) tempi  e modalita` di stoccaggio dei rifiuti tal quale ed a
      fine trattamento e dei reagenti;
   b) criteri e modalita` di miscelazione ed omogeneizzazione dei
      rifiuti da trattare, ove previsto;
   c) modalita` e frequenza dei campionamenti e delle analisi dei
      rifiuti trattati  in relazione  alla destinazione (recupero
      e/o smaltimento);
   d) procedure  di monitoraggio  e di  controllo dell`efficienza
      del processo  di trattamento,  dei  sistemi  di  protezione
      ambientale, e dei dispositivi di sicurezza installati;
   e) piano  di monitoraggio  delle emissioni  di processo  delle
      eventuali  matrici   ambientali   interessate   (parametri,
      frequenza di  controllo,  modalita`  di  prelievo,  analisi
      ecc.).
   
5.4. Documentazione  integrativa da  presentare per  impianti  di
discarica
Oltre alla  documentazione indicata  ai precedenti punti nel caso
di impianti  di discarica si dovra` fare specifico riferimento ai
seguenti dati:

- categoria discarica;
- volumetria;
- dati litologici;
- geomorfologia e stabilita` versanti;
- idrogeologia e permeabilita`;
- modalita` di allestimento dei volumi;
- impermeabilizzazione;
- raccolta e trattamento del percolato;
- captazione del biogas;
- modalita` di coltivazione;
- progetto di ripristino ambientale
- piano  progetto per  la gestione post chiusura per la durata di
  50 anni
- previsione  del tempo  di vita dell`impianto e della tempistica
  di ripristino.

5.5.  Documentazione   integrativa  da  presentare  per  deposito
preliminare/messa in riserva:

- quantita`   massima  stoccabile  per  tipologia  di  rifiuto  e
  movimentazione massima annua;
- periodo massimo di stoccaggio per tipologia di rifiuto;
- destinazione finale di smaltimento del rifiuto.


5.6.Documentazione integrativa  nel caso  di  nuovi  impianti  di
recupero di rifiuti

- risultati analitici di prove di cessione in CH3COOH nel caso in
  cui il  rifiuto contenga  o  sia  contaminato  da  una  o  piu`
  sostanze elencate negli allegati h e i al D. Lgs 389/97  oppure
  se proviene da contenitori contrassegnati con i simboli <T> e/o
  <F> e/o  <T+> e/o  <C> e/o <Xn> e/o <Xi> di cui al D.M. Sanita`
  28.4.97,  o   comunque  utilizzato   per  sostanze  pericolose;
  descrizione dettagliata  del processo  produttivo con specifico
  riferimento alla  fase da  cui deriva  il rifiuto  destinato al
  riutilizzo;
- valutazione  delle variazioni  delle caratteristiche  fisico  -
  chimiche del prodotto finale ottenuto con il residuo rispetto a
  quello ottenuto con le materie prime corrispondenti
- studio  di mercato  per la caratterizzazione merceologica e per
  la collocazione  finale dei prodotti in uscita dall`impianto di
  riutilizzo.

6. Quadro economico

- costi di investimento;
- costi di esercizio;
- ricavi da recupero di materiali ed energia;
- costo unitario;
- piano finanziario.
- costo  del progetto  di ripristino  ambientale rivalutato  alla
  data di realizzazione
- costo  della gestione  post chiusura  rivalutato  per  l`intero
  periodo

7. Quadro temporale

- tempi tecnici per la realizzazione dell`intervento;
- tempi per la messa in esercizio;
- vita tecnica dell`intervento.

La documentazione  presentata dovra`  essere a  firma di tutte le
professionalita`    necessarie     secondo    la     complessita`
dell`impianto. L`individuazione  delle suddette  professionalita`
dovra`  essere   fatta  sulla  base  delle  norme  nazionali  che
individuano le  funzioni e  le competenze dei singoli ordinamenti
professionali.  Dovra`   essere  rilegata  in  singoli  fascicoli
corrispondenti ai  punti precedenti  e prodotta  in un  numero di
copie strettamente  necessario da  concordare con  la  Provincia.
Deve essere  altresi` presentata  una relazione  di  sintesi  sul
progetto complessivo, contenente l`indice degli elaborati.

La documentazione  su indicata va rapportata alle caratteristiche
dell`impianto.   E`    facolta`   della    Provincia   richiedere
integrazioni per eventuali parti mancanti o carenti.

ALLEGATO  2
Documentazione per  la richiesta  di autorizzazione all`esercizio
per impianti di smaltimento e/o recupero dei rifiuti .

Fac-simile  di   domanda  di   autorizzazione  all`esercizio  per
impianti di smaltimento dei rifiuti

                                               Al Sig. PRESIDENTE
                                               della Provincia di
                                                                 
Il   sottoscritto    ________________________________   nato    a
________________________________________________________________
residente                                                      in
_________________________________________________________________
________________________________________________________________
quale            legale             rappresentante             di
________________________________________________________
con sede  sociale in  _______________________ e  stabilimento  in
________________________________________________________________

                             CHIEDE
                                
ai sensi dell`art. 28 del Decreto il rilascio dell`autorizzazione
all`esercizio,    in     conto     __________dell`impianto     di
_________________________________________________________________
ed a tale proposito

                            DICHIARA
                                
- che  la presente domanda riguarda l`impianto approvato con atto
Provinciale n.______del________
ubicato
_________________________________________________________________
-     che      il     codice      ISTAT     dell`attivita`     e`
______________________________:

Allego alla presente:

1. relazione  e tavole  specifiche di  dettaglio  sulla  gestione
   operativa dell`impianto;
2. caratterizzazione  del rifiuto  (Tipologia, descrizione,  CER,
   provenienza dei rifiuti trattati, quantita` trattata)
3. piano definitivo di gestione, monitoraggio e controllo
4. scheda descrittiva del rifiuto;
5. Certificato  di Regolare  Esecuzione e/o Collaudo a cura del/i
   Professionista/i abilitato/i, secondo le rispettive competenze
   e  complessita`   dell`impianto,  che   e`  stato   realizzato
   conformemente al progetto approvato.
6. Fidejussione

Dichiaro altresi`  che ogni  variazione  relativa  alla  presente
istanza sara` tempestivamente comunicata.

In fede.

Timbro e firma del legale rappresentante

ALLEGATO  3
Determinazione degli  Importi delle  garanzie finanziarie  e loro
durata previste  dall`art. 28  del DECRETO  per il rilascio delle
autorizzazioni  all`attivita`  di  smaltimento  e/o  recupero  di
rifiuti di cui agli allegati B e C  del DECRETO.

Le precisazioni  che  seguono  non  riguardano  le  categorie  di
rifiuti soggette  a procedure  semplificate di cui agli art 31-33
del DECRETO  ma solo  quelle soggette  ad autorizzazione  di  cui
all`art 28 del DECRETO

Le autorizzazioni  di cui  all`art. 18  L.R. 25/98  sono soggette
alle  stesse   modalita`  di   presentazione  e   calcolo   delle
fidejussioni   di   cui   al   presente   allegato   secondo   le
corrispondenti tipologie  di rifiuti  e operazioni di smaltimento
e/o recupero.

Nel  caso  di  fidejussioni  da  stipulare  per  il  rilascio  di
autorizzazioni per  le operazioni  di  recupero di rifiuti di cui
all`allegato  C   del  DECRETO   si  effettua   un   abbattimento
dell`importo del 50%

In ogni caso la durata delle garanzie finanziarie dovra` superare
di due anni la scadenza della autorizzazione.

Le fidejiussioni dovranno prevedere che lo  svincolo avvenga solo
su esplicita richiesta dell`ente garantito.

Nel caso  di presenza  contemporanea all`interno  di  uno  stesso
stabilimento di  deposito preliminare  e trattamento    tra  loro
collegati potra`  essere  presentata  una  sola  fidejussione  di
importo pari  al maggiore  degli importi  calcolati separatamente
per il deposito e per il trattamento.

Il criterio  di riferimento  per la determinazione dell`ammontare
della garanzia finanziaria e` il seguente:

1.1 Deposito preliminare di rifiuti  urbani :
L`ammontare della garanzia e` calcolato moltiplicando la cifra di
Lire 1.000.000 per il massimo numero di tonnellate di rifiuti che
la ditta e` autorizzata a stoccare provvisoriamente.

1.2 Deposito preliminare/messa in riserva di rifiuti speciali non
pericolosi:
L`ammontare  della   garanzia  e`   calcolato   con   lo   stesso
procedimento (punto 1.1) relativo ai rifiuti urbani  moltiplicato
per 1,5

1.3 Deposito  preliminare/messa in  riserva di  rifiuti  speciali
pericolosi:
L`ammontare  della   garanzia  e`   calcolato   con   lo   stesso
procedimento (punto 1.1) relativo ai rifiuti urbani  moltiplicato
per 3

2.1 Trattamento di rifiuti urbani:
L`ammontare della garanzia finanziaria e` calcolato moltiplicando
la cifra  di L. 40.000 per il quantitativo massimo di rifiuti che
la ditta  e` autorizzata  a trattare  in sei  mesi   espresso  in
tonnellate. Comunque l`ammontare della garanzia non dovra` essere
inferiore a L. 500.000.000.

2.2 Trattamento/recupero di rifiuti speciali non pericolosi
L`ammontare  della   garanzia  e`   calcolato   con   lo   stesso
procedimento relativo  ai rifiuti  urbani    moltiplicato per 1,5
Non si applica l`importo minimo di cui al punto 2.1

2.3 Trattamento/recupero di rifiuti speciali  pericolosi
L`ammontare  della   garanzia  e`   calcolato   con   lo   stesso
procedimento relativo  ai rifiuti urbani   moltiplicato per 3 Non
si applica l`importo minimo di cui al punto 2.1

3.1 Discarica di rifiuti urbani e speciali non pericolosi
In conformita`  all`art. 19,  comma 2, della L.R. 25/98 l`importo
della fidejussione   e`  proporzionato al progetto di ripristino,
ai costi  per la gestione post chiusura e agli imprevisti secondo
la formula:

Importo Fidejussione =( IPR  + GPC X n) X1,03
dove:
IPR =  importo lavori progetto di ripristino; tale importo dovra`
essere rivalutato  ad ogni  rinnovo dell`autorizzazione  in  base
agli incrementi  ISTATdei vari indici di costo (costo della vita,
costo delle materie prime, costo del lavoro ecc) ed eventualmente
decurtato dell`importo dei lavori di ripristino gia` effettuati
GPC =  Costo di  gestione annuo calcolato come media dei costi di
gestione annuali a cui si riferisce la fidejussione

n = anni di gestione post chiusura che si prevede dover garantire
convenzionalmente uguale a 20 anni

1,03 = coefficiente che tiene conto degli imprevisti valutati nel
3%-

Per i  rifiuti speciali  inerti  l`ammontare  della  garanzia  e`
calcolato con  la stessa  formula di  cui  ai  rifiuti  urbani  e
speciali non pericolosi moltiplicato per 0,4

3.2 Discarica di rifiuti  speciali pericolosi
L`ammontare  della   garanzia  e`   calcolato   con   lo   stesso
procedimento relativo ai rifiuti urbani e speciali non pericolosi
moltiplicato per 1,5

Sia nel  caso 3.1 che nel caso 3.2 la fidejussione  dovra` essere
rinnovata sino  a quando  l`organo di  controllo  ne  ravvisi  la
necessita`  (   fino  a   quando  il   sito  non   potra`  essere
abbandonato). Lo  stesso  organo  di  controllo  autorizzera`  lo
svincolo  della   fidejussione   in   scadenza   solo   dopo   la
presentazione di nuova fidejussione.

Per la  fase post  chiusura delle  discariche, cioe`  nella  fase
nella quale  non  vengono  conferiti  rifiuti,  la  durata  della
fidejussione  non potra` essere inferiore ad anni 5+2

ALLEGATO 4

REGIONE TOSCANA
D. Lgs. n. 99/92
Richiesta di autorizzazione all`uso dei
Fanghi di depurazione in agricoltura

                                 Al Presidente della Provincia di
                                                  _______________
                                                                 
Il                                                   sottoscritto
_________________________________________________________________
in qualita` di:          titolare __    legale rappresentante __
della                                                       Ditta
_________________________________________________________________
_________________________________________________________________
con                sede                in                Via/Loc.
_______________________________________________________________
Comune                                                         di
_____________________________________________________Prov._______
tel. _____________ ,  fax _____________

                             CHIEDE
                                
L`autorizzazione alla  utilizzazione dei fanghi di depurazione in
agricoltura.

A tale  scopo allega  alla presente la seguente documentazione di
cui all`art 9 Dlgs 99/92;

 1)  certificazione analitica dei fanghi in originale o fotocopia
    autenticata;
 2) dichiarazione di conformita` del campionamento dei fanghi;
 3)  certificazione analitica  dei terreni destinatari dei fanghi
    in originale o fotocopia autenticata;
 4)  relazione   originale   di    attestazione  della  idoneita`
    agronomica dei  fanghi nonche`  la correlazione  tra tipo  di
    suolo, tipo di fango e coltura in atto e prevista;
 5) relazione pedologica;
 6)  progetto ed  ubicazione  dello  stoccaggio  provvisorio  dei
    fanghi presso l`azienda agricola destinataria, in originale;
 7)  relazione relativa  alle caratteristiche dei mezzi meccanici
    impiegati, modalita`  di  distribuzione  e  calendario  degli
    interventi;
 8) relazione sull`impianto di provenienza dei fanghi con estremi
    esatti,e  con   descrizione  del  ciclo  di  produzione,  dei
    trattamenti e  del processo di stabilizzazione cui sono stati
    sottoposti;
 9) corografia comprendente:

   - mappali  catastali indicanti gli appezzamenti interessati in
     scala 1:2000;
   - cartografia  in scala  1:10.000 riportante  gli appezzamenti
     interessati, i  centri abitati e gli insediamenti sparsi, le
     strade, i  pozzi con precisazione di quelli ad uso potabile,
     i corsi d`acqua superficiali;
   
10) relazione  relativa alle  caratteristiche idrogeomorfologiche
    degli appezzamenti interessati, in originale;
11) relazione  relativa  alle  condizioni  meteoclimatiche  della
    zona;
12) consenso  allo spandimento  rilasciato dal  conduttore  degli
    appezzamenti interessati  al  titolare  della  autorizzazione
    all`uso dei fanghi in agricoltura;
13) dichiarazione    sostitutiva    di  atto  di  notorieta`  del
    proprietario   e/o    del   conduttore   degli   appezzamenti
    interessati che  ne attesta la disponibilita` ed il titolo di
    possesso;
14) modello 3d compilato

data   ____ ____ ________

Il titolare/legale rappresentante
__________________________

ALLEGATO  4a
Documentazione  necessaria   per   l`utilizzo   dei   fanghi   in
agricoltura

1. Domanda  indirizzata al Presidente della Provincia interessata
territorialmente all`attivita`  oggetto di  richiesta secondo  il
fac-simile .4a

2. Definizione  della  tipologia  fanghi  tramite  certificazione
analitica,  redatta   a  cura  di  un  laboratorio  pubblico  con
particolare riferimento  al rispetto dei parametri e delle unita`
di misura  di cui  agli allegati  IB e  IIB  D.  Lgs  99/92    in
originale o fotocopia autenticata.

3. Certificazione  a firma del tecnico responsabile dell`impianto
che contenga la dichiarazione di conformita` del campionamento in
merito a  quanto stabilito  dal decreto  negli allegati IB e II B
del D. Lgs 99/92.

4. Certificazione  analitica dei  terreni, redatta  a cura  di un
laboratorio pubblico  ovvero presso  laboratori privati  i  quali
abbiano  i   requisiti  indicati   nell`atto   di   indirizzo   e
coordinamento  alle   regioni  su  proposta  dei  Ministri  della
sanita`, dell`ambiente e dell`agricoltura e foreste (art.10 comma
2 del  d.lgs. 99/92  )con particolare riferimento al rispetto dei
parametri e  dei metodi  di analisi  nonche`  al  rispetto  delle
unita` di  misura di  cui agli  allegati I  e II A in originale o
fotocopia  autenticata.   Tale  certificato   deve  contenere  la
dichiarazione di conformita` del campionamento in merito a quanto
stabilito dal decreto negli allegati IA e II A D. Lgs. 99/92

5.  Certificazione  a  firma  del  professionista  abilitato  che
contenga la  dichiarazione di  conformita` del  campionamento  in
merito a  quanto stabilito  dal decreto negli allegati IA e II A.
D. Lgs 99/92

6. Descrizione  delle colture  in atto  e di quelle previste dopo
l`utilizzo dei fanghi.

7. Relazione  in originale,  a cura  di professionista abilitato,
attestante  l`idoneita`   dei  fanghi   a  produrre   un  effetto
concimante e/o  ammendante e  correttivo nonche`  la correlazione
fra tipo di suolo, tipo di fango e coltura prevista.

8. Una  relazione pedologica che comprenda la distribuzione delle
tipologie di suoli classificate FAO - UNESCO o SOIL-TAXONOMY fino
al livello  di Famiglia.  Devono essere evidenziati, per ciascuna
unita` pedologica  i  caratteri  e  i  comportamenti  utili  alla
comprensione del  pedoambiente ed  in particolare  di quelli  che
influenzano lo  spandimento dei fanghi. Devono soprattutto essere
illustrati i  caratteri che influenzano la circolazione dell`aria
nel suolo,  come la  granulometria, il  drenaggio superficiale  e
profondo, la  presenza, permanenza  e la  profondita` delle falde
temporanee, la  presenza di fessurazioni profonde, di orizzonti e
strati compattati,  di fenomeni indotti da processi di riduzione.
Tale documento  deve essere  presentato in originale e redatto da
professionista competente e iscritto all`ordine.

9.  Caratteristiche  progettuali  e  ubicazione  dell`  eventuale
stoccaggio provvisorio  dei  fanghi  presso  l`utilizzatore,  nel
rispetto dei  contenuti di  cui all`art.  12, comma 5, nonche` le
modalita` di  utilizzo del  medesimo.  Progetto  e  relazione  in
originale, redatto  da un  professionista competente  e  iscritto
all`ordine.

10.  Relazione   descrittiva  sulle   caratteristiche  dei  mezzi
impiegati e sulle modalita` di distribuzione dei fanghi, completa
di programma temporale.

11. Relazione  sull`impianto di  provenienza dei  fanghi  con  la
descrizione del  ciclo che  li origina e i trattamenti a cui sono
stati sottoposti  con  particolare  riferimento  al  processo  di
stabilizzazione adottato.

12. Mappali catastali in cui siano indicati:

a i terreni sui quali si intende applicare i fanghi;
b i centri abitati e insediamenti sparsi;
c strade;
d pozzi con precisazione di quelli ad uso idropotabile;
e corsi d`acqua superficiali;

1. Caratteristiche  idrogeomorfologiche dei  terreni sui quali si
ha intenzione  di spandere  i fanghi  (posizione falda, pendenza,
permeabilita`, se terreni soggetti ad allagamenti e/o esondazioni
e/o  inondazioni,   stabilita`,  ecc.).   Relazione  tecnica   in
originale  a   firma  del   professionista  competente   iscritto
all`ordine;

2. Relazione  sulle condizioni  meteoclimatiche  con  particolare
riferimento alla piovosita` della zona;

3. Consenso  allo spandimento  rilasciato da  coloro che hanno il
diritto di  esercitare l`attivita` agricola sui terreni sui quali
si intende  utilizzare  i  fanghi    in  originale  e  con  firma
autenticata;

4. Titolo  di disponibilita`  dei terreni ovvero la dichiarazione
sostitutiva di atto di notorieta`.

5. Qualora  si  tratti  di  attivita`  conto  terzi,  certificato
antimafia rilasciato  dalla prefettura  al legale rappresentante,
in originale.

ALLEGATO 4b
Documentazione  necessaria   per   l`utilizzo   dei   fanghi   di
depurazione in floricoltura

1. Domanda  redatta in  carta semplice  indirizzata al Presidente
della Provincia  competente per territorio, in cui l`utilizzatore
dichiara, sotto  la propria  responsabilita`,  che  il  substrato
artificiale di  coltura contiene  un quantitativo  di  fango  non
superiore al  20 0el  totale  e  che  l`utilizzo  del  medesimo
avviene nel rispetto del D. Lgs. 99/92, della tutela ambientale e
della salute degli operatori del settore secondo quanto stabilito
dall`art. 3, comma 6, del citato decreto.

2. Definizione  della tipologia dei fanghi tramite certificazione
analitica, redatta  a cura  di un  laboratorio pubblico o privato
con i  requisiti di  cui al l`art.10, comma 2, d.lgs 99/1992  che
definisca  la  tipologia  dei  fanghi  secondo  quanto  stabilito
dall`art. 3,  comma 6,  lettere a) e b), in originale o fotocopia
autenticata.

3. Relazione  sull`impianto di  provenienza  dei  fanghi  con  la
descrizione del  ciclo che  li origina e i trattamenti a cui sono
stati sottoposti  con  particolare  riferimento  al  processo  di
stabilizzazione.

ALLEGATO 4c
Caratteristiche dell`appezzamento oggetto dello spargimento.

ALLEGATO 5
Fac-simile di  comunicazione per la messa in riserva e/o recupero
dei rifiuti riutilizzabili e modalita` di presentazione.

ALLEGATO 5a
Indicazioni per  la redazione della relazione tecnica da allegare
alla comunicazione di inizio attivita`.

ALLEGATO 6
Adempimenti della  Provincia entro  il 31  marzo ai  sensi  degli
articoli 19  e 20.  Relazione relativa a: stato di attuazione del
piano,  elenco   ed  estremi  autorizzativi  rilasciati  per  gli
interventi di piano, controlli effettuati.

ALLEGATO 7
Regolamento tipo  per la  gestione e  la riduzione dei rifiuti in
ambito cimiteriale.

ALLEGATO 8
Valori limite  per i  terreni in  funzione dell`uso  agricolo  od
assimilabile

<Si omette la pubblicazione degli allegati 4c, 5, 5a, 6, 7 e 8>


RIFIUTI
TUTELA AMBIENTALE

