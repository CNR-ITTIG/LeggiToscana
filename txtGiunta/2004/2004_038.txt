Norme per  la disciplina  della  ricerca,  della  coltivazione  e
dell`utilizzazione delle acque minerali, di sorgente e termali.

Il Consiglio Regionale ha approvato il 20-07-2004
Il Presidente  della Giunta  Regionale promulga la seguente legge
regionale:

TITOLO I
Disposizioni generali

ARTICOLO 1
(Finalita` ed oggetto della legge)

1. La  Regione promuove  la razionale  utilizzazione delle  acque
minerali, di  sorgente e  termali, tutelando  e  valorizzando  al
contempo:

a) l`assetto   ambientale    e    idrogeologico    dei  territori
   interessati;
b) l`utilizzazione  sostenibile e  durevole delle risorse idriche
   presenti nel territorio regionale;
c) il complessivo sviluppo sostenibile, sia economico che sociale
   dei territori interessati.

2. La  presente legge  disciplina la  ricerca, la  coltivazione e
l`utilizzazione, nel  territorio  della  Regione,    delle  acque
minerali, di sorgente e termali, riconosciute tali ai sensi della
normativa vigente.

3. La  coltivazione si  esercita attraverso  lo  strumento  della
concessione a  titolo oneroso  ed a  tempo determinato. L`entita`
economica e  la durata  della concessione  e` disciplinata  dalla
presente legge.

4. La presente legge reca altresi` disposizioni per la promozione
e  la   riqualificazione  del   patrimonio   idrotermale   e   la
valorizzazione delle risorse territoriali degli ambiti termali.

ARTICOLO 2
(Natura dei beni)

1. Le  acque  minerali,  di  sorgente  e  termali  esistenti  nel
territorio della  Regione costituiscono  patrimonio indisponibile
della Regione.

ARTICOLO 3
(Definizioni)

1. Ai fini della presente legge si intendono per:

a) acque  minerali naturali:  le acque  che ai  sensi del decreto
   legislativo  25   gennaio  1992,   n.  105  (Attuazione  della
   direttiva  80/777/CEE   relativa  alla  utilizzazione  e  alla
   commercializzazione delle  acque  minerali  naturali),  avendo
   origine da  una falda  o giacimento sotterraneo, provengono da
   una  o   piu`  sorgenti  naturali  o  perforate  e  che  hanno
   caratteristiche  igieniche   particolari   e,   eventualmente,
   proprieta` favorevoli alla salute.  Le acque minerali naturali
   si distinguono  dalle ordinarie  acque potabili per la purezza
   originaria e  sua conservazione,  per il  tenore in  minerali,
   oligoelementi e/o  altri costituenti  ed,  eventualmente,  per
   taluni loro  effetti. Esse  vanno tenute  al  riparo  da  ogni
   rischio di  inquinamento. La composizione, la temperatura e le
   altre caratteristiche essenziali delle acque minerali naturali
   debbono mantenersi  costanti alla  sorgente nell`ambito  delle
   variazioni naturali,  anche in seguito ad eventuali variazioni
   di portata;
b) acque  di  sorgente:  le  acque  che,  ai  sensi  del  decreto
   legislativo 4  agosto 1999,  n. 339 (Disciplina delle acque di
   sorgente e  modificazioni al  DLgs 25  gennaio 1992,  n.  105,
   concernente le  acque minerali  naturali, in  attuazione della
   direttiva 96/70/CE) sono destinate al consumo umano allo stato
   naturale e  imbottigliate alla  sorgente e che, avendo origine
   da una  falda o  giacimento  sotterraneo,  provengano  da  una
   sorgente con  una o  piu` emergenze  naturali o  perforate. La
   composizione,  la   temperatura  e  le  altre  caratteristiche
   essenziali delle acque di sorgente debbono mantenersi costanti
   alla sorgente  nell`ambito delle variazioni naturali, anche in
   seguito ad eventuali variazioni di portata;
c) acque  termali: le  acque minerali naturali, utilizzate a fini
   terapeutici, di  cui al  regio decreto  28 settembre  1919, n.
   1924 (Regolamento  per l`esecuzione  del Capo  IV della  L. 16
   luglio 1916,  n.  947,  contenente  disposizioni  sulle  acque
   minerali e  gli stabilimenti  termali, idroterapici  e di cure
   fisiche e affini).

2. I  termini "terme", "termale", "acqua termale", "idrotermale",
"idrominerale" sono utilizzati esclusivamente in riferimento alle
fattispecie aventi riconosciuta efficacia terapeutica.

ARTICOLO 4
(Funzioni comunali)

1.  Le   funzioni  amministrative   in  materia   di  ricerca   e
coltivazione delle  acque minerali,  di sorgente  e termali  sono
attribuite al  comune interessato,  in tutto  ovvero in parte, in
ragione della  superficie  territoriale  prevalente,  individuata
come tale  dal permesso  di ricerca  o dalla  concessione di cui,
rispettivamente, agli  articoli 8 e 14. Restano ferme le funzioni
riservate alla Regione dalla presente legge.

2. Nello  svolgimento delle  funzioni ad  essi  attribuite  dalla
presente legge, i comuni si attengono ad analisi e valutazioni di
carattere tecnico e scientifico, nel rispetto, tra l`altro, delle
specifiche  prescrizioni   dettate   dal   regolamento   di   cui
all`articolo 49.

3. Le  funzioni  amministrative  in  materia  di  rilascio  delle
autorizzazioni e  di vigilanza  igienico-sanitaria, relative alle
acque minerali e di sorgente, sono attribuite al comune nel quale
ha sede lo stabilimento di imbottigliamento dell`acqua minerale e
di sorgente.

ARTICOLO 5
(Proporzionalita` del riparto fra i comuni dei proventi di canoni
di ricerca e di concessione)

1. Ferme restando le disposizioni di cui al precedente articolo 4
circa la  titolarita` delle funzioni amministrative in materia di
ricerca  e  coltivazione  delle  acque  minerali  di  sorgente  e
termali, i proventi dei canoni sono cosi` ripartiti:

a) per i permessi di ricerca, il 50 per cento a favore del comune
   maggiormente  interessato   per  territorio,   titolare  delle
   funzioni di  gestione di  cui all`articolo  4, comma  1 ed  il
   restante 50  per cento a favore del suddetto comune e di altri
   comuni interessati  in misura proporzionale alla superficie di
   permesso di ricerca ricadente nel loro territorio;
b) per  le concessioni,  il 50  per cento  a  favore  del  comune
   titolare delle  funzioni di  gestione di  cui all`articolo  4,
   comma 1,  ovvero 25  per cento  e 25  per cento  nel  caso  di
   separazione tra  tali funzioni minerarie (attribuite al comune
   maggiormente  interessato   per  territorio)   e  le  funzioni
   sanitarie di cui all`articolo 4, comma 3 (attribuite al comune
   ove ha  sede l`impianto), ed il restante 50 per cento a favore
   dei suddetti  comuni e  di altri comuni interessati, in misura
   proporzionale alla  superficie di  concessione  ricadente  nel
   loro territorio.

ARTICOLO 6
(Funzioni regionali)

1. La Regione, fatte salve le funzioni di programmazione previste
dall`articolo 7, provvede inoltre specificamente:

a) alla  tenuta degli  elenchi dei  permessi di  ricerca e  delle
   concessioni;
b) a  fornire ai comuni competenti e su richiesta degli stessi la
   necessaria assistenza  tecnica per  l`esercizio delle funzioni
   disciplinate dalla presente legge;
c) al monitoraggio dello sfruttamento dei giacimenti, finalizzato
   alla salvaguardia  del patrimonio indisponibile costituito, ai
   sensi dell`articolo  2, dalle  acque minerali,  di sorgente  e
   termali, ed  al conseguimento delle ulteriori finalita` di cui
   all`articolo 1, comma 1.

2. Ai  fini di  cui al  presente articolo, i comuni sono tenuti a
trasmettere alla  competente struttura  regionale i  dati  e  gli
elementi specificati nel regolamento di cui all`articolo 49.

3. La  Giunta regionale  emana,  con  apposita  deliberazione,  i
provvedimenti ritenuti  opportuni a fini di tutela del patrimonio
di  cui   al  comma   1,  lettera   c),  ivi  comprese  eventuali
limitazioni, sentite  le rappresentanze degli enti locali e delle
parti   sociali   interessate,   alle   attivita`   di   ricerca,
coltivazione ed utilizzazione delle acque minerali, di sorgente e
termali, relativamente ad ambiti territoriali delimitati.

ARTICOLO 7
(Programmazione e raccordo con le norme di tutela ambientale)

1. La  Regione promuove  la qualificazione  del patrimonio  delle
acque minerali,  di  sorgente  e  termali,  nonche`  lo  sviluppo
qualificato delle  connesse attivita`  economiche,  mediante  gli
interventi previsti  dalla legge  regionale 20  marzo 2000, n. 35
(Disciplina degli  interventi regionali  in materia  di attivita`
produttive)  e  dagli  atti  di  programmazione  attuativi  della
stessa. Essa  realizza altresi`  specifici interventi  sia per la
valorizzazione  delle   acque  minerali  sia  per  la  promozione
dell`offerta turistico-termale,  mediante  il  programma  annuale
delle attivita`  di promozione  economica di  cui all`articolo  5
della legge  regionale 14  aprile 1997,  n. 28  (Disciplina delle
attivita` di  promozione economica  delle risorse  toscane  e  di
supporto  al   processo  di  internazionalizzazione  nei  settori
produttivi dell`agricoltura, artigianato, piccola e media impresa
industriale e turismo).

2. Fatto  salvo quanto  disposto dal  comma 1,  la Regione  detta
inoltre, nell`ambito  del piano  di indirizzo territoriale di cui
all`articolo 6,  comma 2,  della legge regionale 16 gennaio 1995,
n. 5  (Norme per il governo del Territorio), da ultimo modificato
dalla  legge   regionale  20   marzo  2000,   n.  30,  specifiche
prescrizioni  per   l`individuazione  dei   sistemi  territoriali
funzionali all`utilizzazione ed alla tutela delle risorse termali
ed  idrotermali,   individuando  altresi`  gli  obiettivi  e  gli
indirizzi per  lo sviluppo e la gestione di tali risorse, nonche`
gli elementi per la valutazione degli effetti di cui all`articolo
8 della stessa LR 5/1995.

3. La Regione garantisce la coerenza delle attivita` disciplinate
dalla presente  legge con  gli atti  di  programmazione  previsti
dalla legge  5 gennaio  1994, n.  36 (Disposizioni  in materia di
risorse idriche),  da ultimo  modificata dalla  legge 27 dicembre
2002 n.  289, nonche`  dalla legge  18 maggio 1989, n. 183 (Norme
per il  riassetto organizzativo  e funzionale  della  difesa  del
suolo), da  ultimo modificata dalla legge 31 luglio 2002, n. 179,
ed altresi`  dal decreto  legislativo  11  maggio  1999,  n.  152
(Disposizioni  sulla   tutela  delle  acque  dall`inquinamento  e
recepimento della direttiva 91/271/CEE concernente il trattamento
delle acque  reflue urbane  e della direttiva 91/676/CEE relativa
alla  protezione  delle  acque  dall`inquinamento  provocato  dai
nitrati provenienti  da fonti  agricole),  da  ultimo  modificato
dalla legge 27 dicembre 2002, n. 289.

4. La  Regione assicura  altresi` la  coerenza delle attivita` di
cui al  comma 3  con la  legge regionale  21 luglio  1995, n.  81
(Norme  di   attuazione  della  legge  5  gennaio  1994,  n.  36,
"Disposizioni in  materia di  risorse idriche"), modificata dalla
legge regionale  8 marzo  2000, n.  21, e  con le altre normative
regionali di attuazione delle leggi di cui allo stesso comma 3.

TITOLO II
Disposizioni relative alla ricerca ed alla coltivazione

CAPO I
Disposizioni relative alla ricerca

ARTICOLO 8
(Permesso di ricerca)

1. Il  permesso di  ricerca delle  acque minerali,  di sorgente e
termali e` rilasciato dal comune competente ed ha per oggetto:

a) lo  studio del bacino idrogeologico che alimenta le sorgenti o
   le falde acquifere minerali, di sorgente e termali;
b) la  captazione di  sorgenti ovvero  il rinvenimento  di  falde
   acquifere non affioranti.

2. Il  permesso di  cui al comma 1 abilita alla ricerca delle tre
tipologie di  acqua oggetto della presente legge, individuando la
superficie sulla  quale puo` essere svolta la relativa attivita`,
e dettando  le prescrizioni  che  devono  essere  osservate,  ivi
comprese quelle inerenti al ripristino ambientale.

3. Il  permesso di  cui al  presente articolo  e` rilasciato  dal
competente comune per un`area non superiore a duecento ettari, ed
ha validita`  fino a  tre  anni,  fatta  salva  la  possibilita`,
qualora ne  ricorrano motivate  esigenze, di prorogarne la durata
per un ulteriore anno.

4.  Il   comune  competente   puo`  procedere   a  ridurre,   per
sopravvenute  ragioni   di  interesse   pubblico,  il  limite  di
superficie  previsto   nel  permesso  di  ricerca.  Puo`  inoltre
procedere ad aumentare o diminuire il limite stesso, su richiesta
del titolare  del permesso, qualora ricorrano specifiche esigenze
da questi documentate.

5. Allo stesso ricercatore possono essere accordati piu` permessi
nello stesso  bacino, purche`  non sia  superato  il  limite  dei
quattrocento ettari complessivi.

6. Il  permesso di  ricerca non costituisce in nessun caso titolo
di legittimazione al commercio delle acque captate.

ARTICOLO 9
(Rilascio del permesso)

1.  I   comuni  disciplinano,   con   proprio   regolamento,   il
procedimento per il rilascio del permesso di ricerca, che deve in
ogni caso  concludersi entro il termine massimo di novanta giorni
dalla data  di presentazione della domanda. Per l`esercizio delle
relative  funzioni  istruttorie,  i  comuni  si  avvalgono  delle
competenti  strutture   territoriali  della  Regione.  Nel  corso
dell`istruttoria e` acquisito il parere obbligatorio dei soggetti
titolari delle  funzioni di  programmazione relative  alle  acque
destinate al  consumo umano,  Autorita`  di  ambito  territoriale
ottimale (AATO),  e di quelli titolari delle funzioni concessorie
relative alle acque di uso diverso dal minerale e termale.

2. Salvo  termini diversi eventualmente stabiliti col regolamento
comunale di  cui al comma 1, il titolare del permesso e` tenuto a
comunicare, almeno trenta giorni prima dell`inizio dei lavori, al
comune competente,  ai proprietari  ed ai  possessori dei terreni
interessati l`avvio della ricerca e la durata presunta dei lavori
medesimi.

ARTICOLO 10
(Pagamento del canone per la ricerca)

1. Il  permesso di  ricerca e` soggetto al pagamento di un canone
annuo, pari  ad euro  30,00  per ogni ettaro o frazione di ettaro
della relativa  superficie, con  un minimo comunque non inferiore
ad euro  600,00,  che  il  titolare  del  permesso  e`  tenuto  a
corrispondere al comune competente che ne stabilisce le modalita`
tenendo conto  di quanto  previsto dall`articolo  5; tale  canone
viene corrisposto  all`atto del  rilascio del  permesso  pena  la
decadenza dello  stesso qualora il ritardo del pagamento superi i
dodici mesi.

2. La  Giunta regionale,  sentite le  rappresentanze dei comuni e
degli   operatori    interessati,   provvede    ogni   due   anni
all`aggiornamento degli  importi dei canoni di cui al comma 1, in
misura non  superiore  al  doppio  delle  variazioni  dell`indice
nazionale dei  prezzi al  consumo per  le famiglie  di operai  ed
impiegati pubblicato dall`ISTAT.

ARTICOLO 11
(Trasferimento del permesso)

1.  Il   permesso  di  ricerca  puo`  essere  trasferito,  previo
l`assenso  del   comune  competente,   esclusivamente  per   atto
negoziale  tra   vivi,  secondo   quanto  previsto   in   materia
dall`ordinamento  civilistico.   In  tal   caso,  il  cessionario
subentra nei diritti e negli obblighi stabiliti nel provvedimento
con il quale il permesso stesso e` stato rilasciato.

ARTICOLO 12
(Cause di cessazione del permesso)

1. Oltre  che in  caso  di  scadenza  del  termine  previsto,  la
validita` e  gli effetti del permesso di ricerca cessano altresi`
in caso di:

a) rinuncia;
b) decadenza;
c) revoca.

2. Ai  fini di  cui al  comma 1,  lettera a), la dichiarazione di
rinuncia e`  presentata, per  iscritto, dal titolare del permesso
di ricerca e non puo` essere sottoposta a condizioni. Resta fermo
l`obbligo  relativo   al  pagamento  del  canone  per  l`anno  di
presentazione  della   dichiarazione   di   rinuncia,   che   non
costituisce titolo per la restituzione del canone versato.

3. Ai  fini di  cui al  comma 1, lettera b), il comune competente
provvede alla pronuncia di decadenza dal permesso di ricerca:

a) qualora  non sia  stato dato  inizio  ai  lavori  nel  termine
   stabilito, ovvero  i lavori  stessi siano  rimasti sospesi per
   oltre tre mesi senza giustificato motivo;
b) nel  caso di  violazione delle  prescrizioni poste  dal comune
   competente;
c) qualora  il soggetto  obbligato, per due anni consecutivi, non
   abbia provveduto al pagamento del relativo canone;
d) qualora  sia stato  fatto commercio  delle acque  captate,  in
   violazione di quanto disposto dall`articolo 8, comma 6.

4. La  decadenza dal  permesso di ricerca non comporta, in nessun
caso,  diritto   a  rimborsi,  compensi  o  indennita`.  Essa  e`
pronunciata entro  sessanta giorni  dall`inizio del procedimento,
previa contestazione  dei   relativi motivi  all`interessato,  il
quale  puo`   presentare  eventuali   controdeduzioni   entro   i
successivi quindici giorni.

5. Ai  fini di  cui al  comma 1, lettera c), il comune competente
provvede alla  revoca del  permesso  di  ricerca  per  motivi  di
interesse pubblico sopravvenuti.

ARTICOLO 13
(Accesso ai fondi)

1. I  proprietari o  possessori dei  fondi compresi nel perimetro
cui il permesso di ricerca si riferisce, fermi restando i divieti
di cui al decreto del Presidente della Repubblica  9 aprile 1959,
n. 128  (Norme di  polizia delle miniere e delle cave), da ultimo
modificato dal  decreto legislativo 25 novembre 1996, n. 624, non
possono opporsi  ai lavori  di ricerca, fatti salvi l`obbligo del
ricercatore relativo  al  risarcimento  dei  danni  e  i  mancati
redditi sulla  conduzione del  fondo  eventualmente  causati  dai
lavori di ricerca.

2. Fatto  salvo quanto  previsto dal comma 1, il proprietario del
terreno soggetto  alla ricerca  puo`, in ogni caso, richiedere il
rilascio di  apposita garanzia  fideiussoria o  cauzione  che  il
ricercatore  interessato   deve  depositare   entro  il   termine
stabilito  dal   comune  competente.   Tale  termine,  in  attesa
dell`emanazione dei  regolamenti comunali  di cui all`articolo 9,
e` stabilito in trenta giorni dalla relativa richiesta.

3. La  misura della garanzia fideiussoria o della cauzione di cui
al comma  2 e`  stabilita dal  comune competente in tempi utili e
tenendo conto della natura e della prevedibile entita` dei rischi
di  danneggiamento   che  possono  derivare  dalle  attivita`  di
ricerca.

CAPO II
Disposizioni relative alla coltivazione

ARTICOLO 14
(Concessione di coltivazione del giacimento)

1. La  coltivazione dei giacimenti di acque minerali, di sorgente
e termali, che abbiano ottenuto il riconoscimento, e` subordinata
al  conseguimento  della  relativa  concessione,  la  cui  durata
massima non  puo` essere superiore a venticinque anni, e deve, in
ogni caso,  essere proporzionata all`ammontare degli investimenti
programmati in relazione al loro ammortamento.

2. La  concessione  di  cui  al  presente  articolo  puo`  essere
rilasciata ad  ogni soggetto  che ne  faccia richiesta,  sia esso
persona  fisica   o  societa`   legalmente  costituita,   purche`
dimostri,  mediante   la  presentazione   di  un   programma   di
coltivazione  del  giacimento  e  di  ogni  ulteriore  titolo  od
elemento atto  a comprovarla,  l`idoneita` tecnica,  economica  e
professionale e  abbia i  requisiti di  onorabilita`  a  condurre
l`impresa, nel rispetto dei criteri e dei requisiti stabiliti dal
regolamento regionale  di cui  all`articolo 49. E` fatta salva la
preferenza da  accordarsi al titolare del permesso di ricerca che
risulti in possesso della suddetta idoneita`.

3.  Fatto   salvo  quanto  previsto  dalla  vigente  legislazione
antimafia, nonche`  in  materia  di  misure  di  prevenzione,  la
concessione non puo`, in nessun caso, essere rilasciata:

a) qualora   il  richiedente  sia  in  stato  di  fallimento,  di
   liquidazione, di  concordato  preventivo,  o  versi  in  altra
   condizione  ad   essi  equiparata   in  base   all`ordinamento
   civilistico;
b) qualora  sia stata  iniziata, a carico del richiedente, alcuna
   delle procedure di cui alla lettera a);
c) qualora  il richiedente abbia riportato condanna, con sentenza
   passata in  giudicato, per  un  reato  che  incida  sulla  sua
   moralita` professionale;
d) qualora  il richiedente  risulti non  avere  ottemperato  agli
   adempimenti relativi  alle norme in materia di sicurezza degli
   ambienti  di   lavoro,  ovvero  agli  obblighi  derivanti  dai
   relativi contratti collettivi di lavoro applicabili.

ARTICOLO 15
(Esercizio della funzione. Contenuti del provvedimento)

1.  I   comuni  provvedono   al  rilascio  della  concessione  di
coltivazione, tenendo conto:

a) delle esigenze di approvvigionamento delle acque potabili, nel
   rispetto  di   quanto  previsto   dall`articolo  24  del  DLgs
   152/1999;
b) delle  determinazioni della  competente Autorita`  di  bacino,
   costituita ai  sensi della  l. 36/1994,  e della LR 81/1995, e
   relative   al    bilancio   idrico    dell`area   territoriale
   interessata, che  devono essere  tempestivamente acquisite dal
   competente comune;
c) delle  possibili interferenze  tra lo sfruttamento richiesto e
   altre concessioni  riferite  alla  disciplina  della  presente
   legge che  siano in  essere negli  ambiti territoriali  di cui
   alla l. 36/1994.

2. Il provvedimento di cui al comma 1 deve contenere:

a) l`indicazione del concessionario e del suo domicilio;
b) la previsione relativa alla durata della concessione;
c) la    individuazione    e  la  delimitazione  dell`area  della
   concessione quale specifico ambito territoriale;
d) la   delimitazione    delle    aree    di  salvaguardia  e  di
   valorizzazione di cui agli articoli 18 e 19;
e) l`indicazione  dei canoni  che il  concessionario e`  tenuto a
   corrispondere;
f) gli  eventuali ulteriori  obblighi e  condizioni alle quali il
   comune  competente   intenda  subordinare  il  rilascio  della
   concessione  medesima,   ivi  compresa,   ove  occorrente,  la
   disponibilita`  di   derivazioni   d`acqua,   ad   uso   della
   collettivita`;
g) l`indicazione  della denominazione  concessa al giacimento, su
   richiesta del  richiedente, previo  apposito  accertamento  al
   fine di garantire l`unicita` della denominazione indicata.

3. I comuni disciplinano, con propri regolamenti, il procedimento
per il rilascio della concessione di cui al presente articolo che
deve in  ogni  caso  concludersi  entro  il  termine  massimo  di
centocinquanta giorni  dalla data di presentazione della relativa
domanda da parte dell`interessato.

4. I  comuni, per  l`esercizio  delle  funzioni  istruttorie  per
rilascio  della   concessione,  si   avvalgono  delle  competenti
strutture territoriali  della Regione. Nel corso dell`istruttoria
e` acquisito  il parere  obbligatorio dei soggetti titolari delle
funzioni di  programmazione  relative  alle  acque  destinate  al
consumo  umano   (AATO)  e  di  quelli  titolari  delle  funzioni
concessorie relative  alle acque  di uso  diverso dal  minerale e
termale. Gli  organi competenti   all`istruttoria  accertano, tra
l`altro, che  la superficie  interessata risulti  funzionale allo
sfruttamento della  sottostante falda  acquifera, valutando a tal
fine  le  relative  proposte  di  individuazione  delle  aree  di
concessione, ed indicandone la delimitazione specifica.

5. La  concessione di  coltivazione e`  accordata per  un`area in
ogni caso  non superiore  ai 200  ettari. Tale limite puo` essere
ridotto  dal   comune  competente  per  sopravvenute  ragioni  di
interesse pubblico  con provvedimento motivato che fissi altresi`
l`indennita`  eventualmente  spettante  al  concessionario.  Puo`
altresi`  essere   aumentato   o   ridotto,   su   richiesta   di
quest`ultimo, per documentate esigenze riconosciute dal comune.

ARTICOLO 16
(Esercizio della concessione)

1. La  coltivazione del  giacimento oggetto  di concessione  deve
essere mantenuta  in attivita`.  Qualora ricorrano fondati motivi
il  comune   puo`  consentirne   la  sospensione  fermo  restando
l`obbligo del  concessionario  di  garantire,  anche  durante  la
sospensione  dell`attivita`,   la  regolare   manutenzione  degli
impianti e delle opere.

2. La  direzione dei  lavori di  ricerca e  di coltivazione delle
acque di cui alla presente legge e` disciplinata dal DPR 128/1959
e dal  decreto legislativo  25 novembre  1996, n. 624 (Attuazione
della direttiva  92/91/CEE relativa  alla sicurezza  e salute dei
lavoratori nelle  industrie estrattive  per trivellazione e della
direttiva  92/104/CEE   relativa  alla  sicurezza  e  salute  dei
lavoratori nelle industrie estrattive a cielo aperto).

ARTICOLO 17
(Deposito cauzionale)

1.  A  fronte  degli  obblighi  inerenti  la  concessione  ed  in
relazione alla natura e all`entita` di essi, il concessionario e`
tenuto a  prestare cauzione  mediante garanzia fideiussoria nella
misura e  con le  modalita`  disposte  dal  comune  competente  a
partire da un minimo di euro 75.000,00. In attesa dell`emanazione
dei regolamenti previsti dall`articolo 15, comma 3 il termine per
la prestazione della garanzia e` stabilito in trenta giorni dalla
comunicazione del provvedimento di concessione.

2. In  caso di  decadenza dalla  concessione di  coltivazione, ai
sensi dell`articolo  28, comma 1, l`importo della fideiussione e`
finalizzato dal  competente comune  ad  interventi  diretti  alla
tutela ambientale,  alla manutenzione  ed allo studio del sistema
idrogeologico e delle sorgenti nonche` ad interventi rivolti alla
risistemazione paesaggistica  ed ambientale  delle aree coinvolte
dalle attivita` dismesse.

ARTICOLO 18
(Aree di salvaguardia)

1. Per  assicurare e  mantenere  le  caratteristiche  qualitative
delle  acque   minerali,  di   sorgente  e   termali  oggetto  di
sfruttamento, sono stabilite aree di salvaguardia da individuarsi
mediante specifica indagine idrogeologica distinte in:

a) zone  di rispetto,  costituite da  una superficie territoriale
   minima indispensabile  a garantire  la certezza  di difesa  da
   agenti inquinanti;
b) zone  di protezione  ambientale della risorsa idrica minerale,
   di sorgente,  e termale,  costituite dagli  ambiti dei  bacini
   imbriferi relativi alle aree di ricarica delle falde.

2. Le  zone di  cui al  comma 1,  lett. a)  sono individuate  dal
comune  competente   in  relazione   alla  situazione  locale  di
vulnerabilita` a  rischio per  le falde  acquifere. A tal fine il
comune valuta l`apposita proposta di delimitazione presentata dal
soggetto concessionario a carico del quale restano, in ogni caso,
gli oneri  relativi all`acquisto  o  alle  indennita`  dovute  ai
proprietari dei  terreni interessati  da tali  aree. Le  zone  di
rispetto sono  quindi indicate nel provvedimento di concessione o
di rinnovo della concessione.

3. Le  zone di  cui al  comma 1,  lett. b) sono individuate dalle
province, nell`ambito  del piano  territoriale  di  coordinamento
(PTC), ovvero  con apposita  variante ad  esso, ed in conformita`
con  le   prescrizioni   del   piano   regionale   di   indirizzo
territoriale. A  tal fine il PTC stabilisce obiettivi e parametri
riferiti alla  compatibilita` tra  le varie  forme e modalita` di
utilizzazione della  risorsa  idrica  minerale,  di  sorgente,  e
termale. Stabilisce altresi`, ai sensi dell`articolo 16, comma 4,
lettera d),  della LR  5/1995, i criteri relativi all`uso ed alla
tutela  delle   risorse  termali   ed  idrotermali   nelle   aree
individuate, formulando specifiche prescrizioni.

4. Le  province, nell`ambito  delle funzioni di tutela ambientale
ad esse  attribuite ai  sensi delle  leggi vigenti, provvedono al
costante  aggiornamento  del  quadro  conoscitivo  relativo  alle
risorse essenziali oggetto della presente legge, ed al loro grado
di  vulnerabilita`,   con  particolare   riguardo  alle  zone  di
protezione ambientale.

ARTICOLO 19
(Aree di valorizzazione ambientale)

1. I  comuni aggiornano il quadro conoscitivo di cui all`articolo
23, comma  2,  lettera  a)  della  LR  5/1995,  con  la  puntuale
previsione delle  zone di  rispetto disciplinate dall`articolo 18
della presente legge.

2. Fatto  salvo  quanto  disposto  dal  comma  1,  i  comuni,  in
attuazione delle prescrizioni provinciali di cui all`articolo 18,
comma  3  possono  individuare,  nei  piani  strutturali  di  cui
all`articolo 24  della LR  5/1995 e  con riferimento  al  settore
delle acque  termali, apposite  aree di valorizzazione ambientale
da sottoporre  a specifica  disciplina finalizzata alla tutela ed
alla salvaguardia  urbanistico-ambientale dei territori nei quali
sono inseriti  gli stabilimenti  termali. Le  aree  in  tal  modo
individuate possono  ricomprendere, oltre  che gli  edifici e  le
attrezzature necessarie all`erogazione delle prestazioni termali,
ambiti  territoriali   piu`  ampi   che  includano   altresi`  le
attrezzature  di   tipo   turistico,   ricreativo   e   sportivo,
costituendo elemento  di valorizzazione  delle risorse  naturali,
culturali,   storiche    ed   architettoniche    del   territorio
interessato.

ARTICOLO 20
(Accesso ai fondi)

1. I  proprietari e i possessori dei fondi compresi nel perimetro
della concessione  non possono opporsi alle operazioni occorrenti
per la  delimitazione della  concessione,  alle  apposizioni  dei
termini relativi  ed ai  lavori necessari per lo sfruttamento del
giacimento, ivi  comprese nuove  opere di  captazione.  E`  fatto
salvo il  diritto al  risarcimento spettante  per  gli  eventuali
danni  subiti.  E`  fatta  salva  inoltre  la  facolta`  prevista
dall`articolo 13,  comma 2 ed il relativo obbligo da determinarsi
secondo quanto  previsto dallo stesso articolo 13, comma 3.

ARTICOLO 21
(Pubblica utilita`)

1. Entro  il perimetro  della  concessione  le  specifiche  opere
necessarie per  la protezione igienico-sanitaria e idrogeologica,
per la  captazione, l`adduzione  ed il  contenimento delle acque,
come  individuate   dal  comune,  sono  considerate  di  pubblica
utilita` ai  sensi del  decreto del Presidente della Repubblica 8
giugno 2001,  n. 327  (Testo unico delle disposizioni legislative
regolamentari  in   materia  di   espropriazioni   per   pubblica
utilita`).

ARTICOLO 22
(Pagamento del  canone per  la concessione.  Convenzione per  gli
oneri sostenuti dai comuni)

1. La  concessione di coltivazione e` soggetta al pagamento di un
canone annuo posticipato nelle seguenti misure:

a) per    le    concessioni    con    annesso    stabilimento  di
   imbottigliamento  viene   corrisposto  un  canone  posticipato
   proporzionale  alla   quantita`  di   acqua   utilizzata   per
   l`imbottigliamento, nell`anno  di riferimento,  corrispondente
   ad un  importo compreso  fra un  minimo di  euro  0,50  ed  un
   massimo di euro 2,00 per metro cubo di acqua imbottigliata;
b) l`acqua  destinata ad  usi termali  e` soggetta  ad un  canone
   annuale posticipato di euro 0,10 per metro cubo, fino ai tetti
   massimi previsti  in relazione  alle tre  fasce di  portata di
   seguito definite:

   1) per  l`utilizzo di  acqua termale fino ad una portata di 15
      litri/secondo e`  applicato un  tetto massimo  pari ad euro
      3.500,00;
   2) per  l`utilizzo di  acqua termale  compresa tra una portata
      superiore a  15 e  fino a  50 litri/secondo e` applicato un
      tetto massimo pari ad euro 7.500,00;
   3) per l`utilizzo di acqua termale superiore ad una portata di
      50 litri/secondo e` applicato un tetto massimo pari ad euro
      12.500,00.
   
2. Il  comune determina gli specifici importi dei canoni indicati
al comma  1 tenendo conto delle quantita`, dei valori di mercato,
delle qualita`  e delle  tipologie d`uso delle acque minerali, di
sorgente e  termali imbottigliate  e  utilizzate  su  base  annua
prevedendo, per  l`imbottigliamento in  vetro, una  riduzione del
canone fino  al 50 per cento. Per le acque termali utilizzate per
cure  convenzionate   con  il  servizio  sanitario  nazionale  e`
prevista una  riduzione sul  canone pari al 50 per cento. In caso
di sospensione  della produzione ai sensi dell`articolo 16, comma
1 il  comune puo`  disporre la  riduzione dei  canoni dovuti  dai
concessionari.

3. La  Giunta regionale,  sentite le  rappresentanze dei comuni e
degli operatori interessati, aggiorna, ogni due anni, gli importi
dei canoni di cui al presente articolo in misura non superiore al
doppio delle  variazioni  dell`indice  nazionale  dei  prezzi  al
consumo  per   le  famiglie  di  operai  e  impiegati  pubblicato
dall`ISTAT.

4. Il  pagamento dell`importo  dei  canoni  di  cui  al  presente
articolo e`  corrisposto dal  concessionario al comune competente
che provvede all`eventuale riparto di cui all`articolo 5.

5. La  concessione e`  subordinata alla  stipulazione di apposita
convenzione fra  comune e  soggetto concessionario  con la  quale
sono individuati  e valutati  gli oneri,  diretti  ed  indiretti,
determinati dalle  opere e  dalle attivita`  di estrazione  e  di
utilizzo  delle   acque  minerali,  di  sorgente  e  termali.  La
convenzione contiene tra l`altro:

a) la   determinazione  degli  importi  dei  canoni,  nei  limiti
   indicati   al comma  1, la cui quantificazione e` definita dal
   comune    entro     sessanta    giorni    dalla    conclusione
   dell`istruttoria tecnica;
b) la  durata temporale  della  concessione  e  le  modalita`  di
   applicazione dei canoni di cui al comma 1.

ARTICOLO 23
(Pertinenze)

1.  Costituiscono   pertinenze  dei   giacimenti,  le   opere  di
captazione, e  gli impianti di adduzione delle acque minerali, di
sorgente e termali.

2. Non costituiscono in nessun caso pertinenze:

a) le   attrezzature    separabili  dal  giacimento  senza  alcun
   pregiudizio, neanche di carattere esclusivamente economico;
b) gli    impianti    e  gli  edifici  di  natura  esclusivamente
   alberghiera, sanitaria e produttiva.

ARTICOLO 24
(Trasferimento della concessione)

1. La  concessione puo`  essere trasferita  per  atto  tra  vivi,
previa autorizzazione  del comune  competente, da  richiedersi  a
cura del  titolare della  concessione, fatto  salvo l`obbligo del
possesso, nel  soggetto  subentrante, dei requisiti richiesti per
il rilascio della concessione medesima.

2. Nel  caso di  morte  del  concessionario,  la  concessione  e`
trasferita,  previa   autorizzazione   del   comune   competente,
all`erede che ne faccia domanda entro dodici mesi dal decesso del
concessionario stesso,  salvo l`obbligo  del possesso, nell`erede
subentrante, dei  requisiti soggettivi  necessari per il rilascio
della concessione, previsti dall`articolo 14.

3. In  caso di  piu` soggetti aventi causa, fatto salvo l`obbligo
relativo al  possesso dei requisiti soggettivi di cui al comma 1,
gli  eredi   interessati  possono  subentrare  al  concessionario
defunto, previa  l`apposita richiesta  degli interessati entro il
termine di  cui al  comma 2,  qualora provvedano  a  nominare  un
rappresentante unico,  ovvero alla  costituzione di  una societa`
commerciale,  in   conformita`  con   le  vigenti   norme   poste
dall`ordinamento civilistico.

4. Trascorso  il termine  di cui  al comma 2, senza che gli eredi
abbiano trasmesso  la richiesta  ivi prevista,  la concessione si
intende rinunciata.

5. Il  nuovo titolare  della concessione di coltivazione subentra
nei diritti  e negli  obblighi stabiliti nel provvedimento con il
quale la  concessione stessa  e`  stata  rilasciata  al  titolare
originario.

6. I  contratti di somministrazione devono essere autorizzati dal
comune competente.

ARTICOLO 25
(Vicende societarie)

1. Qualora  il concessionario  sia una societa` commerciale, sono
soggetti alla previa autorizzazione del comune competente:

a) il mutamento dei soci nelle societa` di persone;
b) la  cessione della  maggioranza  del  capitale  sociale  nelle
   societa` di capitali.

ARTICOLO 26
(Rinnovo della concessione)

1. Il  concessionario interessato  al rinnovo  deve presentare la
relativa istanza  entro il  termine perentorio  di diciotto  mesi
precedenti la  scadenza prevista, ovvero entro il diverso termine
individuato dal  comune competente  con  il  regolamento  di  cui
all`articolo 15,  comma 3.  La concessione viene rinnovata previa
verifica della  permanenza delle condizioni previste dallo stesso
articolo 15,  commi  1  e  2  e  di  quanto  disposto    altresi`
dall`articolo 14.

2. In  tutti i  casi in  cui non  si provveda  al  rinnovo  della
concessione di  coltivazione, il  concessionario e`  tenuto, alla
scadenza del  termine  di  durata  della  concessione  stessa,  a
consegnare alla  Regione il  giacimento e  le sue pertinenze, che
vengono custoditi a cura del comune competente. E` fatto salvo il
diritto di  ritenzione, nelle  forme e con le modalita` stabilite
dal  comune,   sui  beni   e  sugli   oggetti     destinati  alla
coltivazione, che  possano essere  separati dal giacimento, senza
pregiudizio del bene oggetto della concessione.

3. Nel caso di cui al comma 2, il comune competente provvede alla
indizione di  apposita procedura  di evidenza  pubblica, mediante
pubblicazione di  un bando  finalizzato all`individuazione del un
nuovo concessionario.

ARTICOLO 27
(Cessazione della concessione. Rinuncia)

1.  Oltre  che  per  scadenza  del  termine,  la  concessione  di
coltivazione cessa per :

a) rinuncia;
b) decadenza;
c) revoca.

2. Ai  fini di cui al comma 1, lettera a), il concessionario deve
presentare,     al  comune   competente,  espressa  dichiarazione
scritta, non  sottoposta a condizione, a decorrere dalla quale e`
costituito custode  del bene  oggetto della  concessione e  delle
relative pertinenze,  con l`obbligo  di  astenersi  da  qualsiasi
attivita` di  sfruttamento o  di mutamento dello stato del bene e
dei luoghi.

3. Nei  casi di  cui al comma 2, il comune adotta i provvedimenti
di conservazione  necessari e,  in  caso  di  inosservanza  degli
stessi, ordina l`esecuzione d`ufficio a spese del concessionario.
La presentazione  della rinuncia  non esonera  il  concessionario
dall`obbligo del pagamento del canone, relativamente all`anno nel
quale e`  stata presentata,  e  non  costituisce  titolo  per  la
restituzione del canone pagato.

ARTICOLO 28
(Decadenza e revoca)

1. La  decadenza dalla  concessione ai  sensi  dell`articolo  27,
comma 1, lettera b), e` pronunciata qualora il concessionario:

a) non   adempia    agli    specifici    obblighi  stabiliti  nel
   provvedimento  di concessione, a pena di decadenza;
b) non risulti piu` in possesso dei requisiti soggettivi previsti
   dall`articolo  14   per  il   rilascio  della  concessione  di
   coltivazione;
c) non  abbia corrisposto,  per due  anni consecutivi,  il canone
   dovuto;
d) non abbia ottemperato agli obblighi previsti dalla convenzione
   di cui all`articolo 22, comma 5;
e) non    abbia  mantenuto  in  attivita`,  per  oltre  tre  mesi
   consecutivi, o  comunque  per  oltre  quattro  mesi  nell`anno
   solare, i  giacimenti oggetto della concessione, in assenza di
   un giustificato motivo;
f) abbia trasferito la concessione senza la previa autorizzazione
   del comune prevista dall`articolo 24, comma 1;
g) non   consegua  l`autorizzazione  sanitaria  disciplinata  dal
   titolo III  della presente  legge, per  le acque minerali e di
   sorgente, nonche`, per le acque termali, dalle disposizioni di
   legge vigenti  per esse,  per l`inottemperanza ad alcuna delle
   prescrizioni  tecniche   dettate  dal   regolamento  regionale
   previsto dall`articolo 49, comma 1;
h) non  consegua la  stessa autorizzazione di cui alla lettera g)
   entro centottanta  giorni dalla cessazione per una delle cause
   previste   dall`articolo    45,   per    inottemperanza   alle
   prescrizioni tecniche  specificamente dettate  dal regolamento
   regionale di cui all`articolo 49, comma 1;
i) non ottemperi agli obblighi di cui all`articolo 25;
l) abbia  stipulato un contratto di somministrazione per le acque
   termali,  in   assenza  dell`autorizzazione  comunale  di  cui
   all`articolo 24, comma 6.
m) non  abbia ottemperato  a fornire ai comuni ed alle competenti
   strutture della  Regione i  dati e  gli elementi  indicati nel
   regolamento regionale di cui all`articolo 49.

2. La decadenza dalla concessione e` inoltre pronunciata qualora,
a causa  della perdita dei requisiti originari, il riconoscimento
di acqua minerale, di sorgente e termale sia stato revocato.

3. La  decadenza e` pronunciata entro sessanta giorni dall`inizio
d`ufficio  del  procedimento,  previa  contestazione  dei  motivi
all`interessato, al  quale viene  fissato il  termine di quindici
giorni   per   la   presentazione   delle   controdeduzioni.   Il
concessionario  decaduto  non  ha  diritto,  in  nessun  caso,  a
rimborsi,  compensi o indennita`.

4. A  seguito della pronuncia di decadenza, il comune, allo scopo
di tutelare la risorsa e di salvaguardare l`occupazione, assume i
provvedimenti ritenuti opportuni ai fini della prosecuzione delle
attivita`, per un periodo comunque non superiore a trenta mesi, a
condizione che  la decadenza  sia stata  pronunciata  per  motivi
diversi da  quelli indicati  alle lettere g) e h) del comma 1, ed
in ogni caso non riconducibili alla tutela della salute pubblica.

5. Ai  sensi dell`articolo  27, comma  1, lettera  c), il  comune
competente puo`  procedere,  per  motivi  di  interesse  pubblico
sopravvenuti, alla  revoca della  concessione di coltivazione. In
tal caso,  il concessionario  ha diritto  al rimborso delle spese
sostenute.

ARTICOLO 29
(Installazione di apparecchi di misura)

1. I titolari di concessioni di coltivazione in esercizio, aventi
ad oggetto  acque minerali  e di  sorgente,  hanno  l`obbligo  di
installare ad ogni pozzo o alla sorgente, ove sia possibile, e in
ogni caso  in luogo accessibile e comunque prima degli interventi
di   utilizzazione,    nonche`   all`imbottigliamento,   appositi
misuratori automatici  della portata,  della temperatura  e della
conducibilita`  elettrica  dell`acqua.  Sono  inoltre  tenuti  ad
installare, entro  il  perimetro  della  concessione,  misuratori
delle precipitazioni  atmosferiche, della  pressione barometrica,
della temperatura minima e massima.

2. I  titolari di concessioni di coltivazione in esercizio aventi
ad oggetto  sorgenti e  pozzi di  acque termali,  sono tenuti  ad
installare il  misuratore automatico  della portata.  Essi devono
inoltre eseguire:

a) misure del livello piezometrico nei pozzi e nei piezometri;
b) misure  di temperatura,  di conducibilita`  elettrica e del PH
   dell`acqua;
c) analisi chimiche ed isotopiche periodiche.

3. Tutti  i dati  ricavati mediante  le strumentazioni  di cui ai
commi 1  e 2  devono essere  riportati  negli  appositi  registri
previsti dall`articolo  39.

CAPO III
Funzioni di controllo

ARTICOLO 30
(Vigilanza e controlli)

1.  I  comuni  svolgono  altresi`  le  funzioni  di  vigilanza  e
controllo sulle   attivita` di ricerca e coltivazione delle acque
minerali, di  sorgente,  e  termali,  al  fine  di  garantire  il
rispetto delle  disposizioni di  cui ai  capi I e II del presente
titolo. Sono  fatte salve  le funzioni di vigilanza in materia di
sicurezza e di salute dei lavoratori, attribuite alle aziende USL
competenti per  territorio   ai sensi del DPR 128/1959 e dal DLgs
624/1996.

2. Ferme restando le funzioni spettanti agli ufficiali di polizia
giudiziaria,  i   comuni,  nell`ambito  delle  funzioni  ad  essi
attribuite  ai   sensi   del   comma   1,   provvedono   altresi`
all`accertamento degli adempimenti posti dalla presente legge,  e
delle relative  infrazioni alle  stesse, con  i poteri  e per gli
effetti previsti  dall`articolo 13 della legge  24 novembre 1981,
n. 689  (Modifiche al sistema penale), da ultimo modificata dalla
legge 12 giugno 2003, n. 134.

ARTICOLO 31
(Sanzioni amministrative)

1. Chiunque effettui la ricerca di acque minerali, di sorgente, o
termali, in  mancanza del  permesso previsto  dall`articolo 8, e`
soggetto alla  sanzione amministrativa del pagamento di una somma
da  euro   12.000,00  ad  euro  18.000,00,  ed  alla  contestuale
sospensione dell`attivita`.

2. Chiunque effettui la ricerca di acque minerali, di sorgente, o
termali, in  difformita` da  quanto prescritto  nel  permesso  di
ricerca  di   cui  all`articolo  8,  e`  soggetto  alla  sanzione
amministrativa del  pagamento di  una somma  da euro  2.000,00 ad
euro 4.000,00.

3. Chiunque  effettui la  coltivazione  di  giacimenti  di  acque
minerali, di sorgente, o termali, in assenza della concessione di
cui all`articolo  14 e` soggetto alla sanzione amministrativa del
pagamento di  una somma  da euro  10.000,00 ad euro 50.000,00, ed
alla contestuale sospensione dell`attivita`.

4. Chiunque  effettui la  coltivazione  di  giacimenti  di  acque
minerali, di  sorgente,  o  termali,  in  difformita`  da  quanto
prescritto nella  relativa concessione, e` soggetto alla sanzione
amministrativa del  pagamento di  una somma  da euro  2.500,00 ad
euro 20.000,00.

5. Il  mancato pagamento  del  canone  relativo  al  permesso  di
ricerca o  alla concessione  disciplinati dalla  presente  legge,
entro  i   termini  stabiliti   dal  comune,  comporta  l`aumento
dell`importo del canone stesso, in misura pari:
a) al  30 per  cento, qualora  il ritardo  non superi  i sessanta
giorni successivi;
b) al  50 per  cento, qualora  il ritardo  si protragga  oltre  i
sessanta giorni.

6. La  mancata installazione  degli apparecchi  di misura  di cui
all`articolo 29 comporta la sanzione amministrativa del pagamento
di una somma da euro 6.000,00 ad euro 25.000,00.

TITOLO III
Disposizioni relative all`utilizzazione

CAPO I
Disposizioni relative all`utilizzazione delle acque minerali e di
sorgente

ARTICOLO 32
(Denominazioni e designazioni commerciali)

1. E` vietato attribuire denominazioni o designazioni commerciali
diverse alla  stessa  acqua  minerale  o  alla  stessa  acqua  di
sorgente.

2. E`  consentito attribuire  all`acqua minerale una designazione
commerciale conforme a quanto disposto dall`articolo 11, comma 3,
del decreto  legislativo 25 gennaio 1992, n.105 (Attuazione della
direttiva  80/777/CEE   relativa  alla   utilizzazione   e   alla
commercializzazione delle  acque minerali  naturali),  da  ultimo
modificato dalla  legge 39/2002,  ed altresi` dall`articolo 8 del
DLgs 339/1999.

3. La  variazione di  denominazione di  un`acqua  minerale  e  di
sorgente comporta  la modifica  del decreto  di riconoscimento di
cui all`articolo  9 del  DLgs 105/1992 ed all`articolo 2 del DLgs
339/1999.

ARTICOLO 33
(Operazioni consentite e divieti)

1. L`utilizzazione  delle acque  minerali e di sorgente deve, ove
possibile, avvenire  in prossimita`  della sorgente.  Al fine  di
assicurare e mantenere le caratteristiche qualitative delle acque
stesse l`utilizzazione  deve avvenire altresi` nel rispetto delle
prescrizioni dettate  in attuazione  dell`articolo 18 e  relative
alle aree di salvaguardia dei bacini imbriferi connessi alle aree
di ricarica delle falde, delle sorgenti, dei pozzi e dei punti di
presa.

2. Le  operazioni consentite  sulle acque  minerali e di sorgente
sono esclusivamente le seguenti:

a) captazione,    canalizzazione,    elevazione        meccanica,
   approvvigionamento in vasche o serbatoi;
b) separazione  degli elementi  instabili, quali  i composti  del
   ferro e  dello  zolfo,  mediante  filtrazione  e  decantazione
   eventualmente preceduta da ossigenazione a condizione che tale
   trattamento  non   comporti  una   modifica   delle   qualita`
   microbiologiche  di   tali  acque   ed    una  modifica  della
   composizione delle  stesse   in quei componenti essenziali che
   conferiscono all`acqua le sue proprieta`;
c) separazione  dei composti  di ferro, manganese e zolfo nonche`
   dell`arsenico da  talune acque  mediante trattamento  con aria
   arricchita di ozono a condizione che sia soddisfatto l`insieme
   delle seguenti condizioni:

   1) il  trattamento sia  stato autorizzato  dal Ministero della
      Salute  ai   sensi  dell`articolo   6   bis   del   decreto
      ministeriale 12  novembre 1992, n. 542 (Regolamento recante
      i criteri  di valutazione delle caratteristiche delle acque
      minerali naturali),  aggiunto dal  decreto ministeriale  29
      dicembre 2003  (Attuazione della  direttiva  n.  2003/40/CE
      della  Commissione  nella  parte  relativa  ai  criteri  di
      valutazione   delle    caratteristiche   delle   successive
      modificazioni, nonche` alle condizioni di utilizzazione dei
      trattamenti delle  acque minerali naturali e delle acque di
      sorgente);
   2)  la   composizione  fisico-chimica   delle  acque  minerali
      naturali e  delle acque  di sorgente giustifichi l`avvio al
      trattamento;
   3) siano  adottate tutte  le  misure  necessarie  a  garantire
      l`innocuita` e l`efficacia del trattamento;
   4)  la   composizione  fisico-chimica   delle  acque  minerali
      naturali  e   delle  acque   di  sorgente   in   componenti
      caratteristiche non sia modificata dal trattamento;
   5) l`acqua  minerale naturale prima del trattamento rispetti i
      criteri microbiologici  di cui  agli articoli  9 e  10  del
      decreto del Ministro della Sanita` n. 542 del 1992;
   6) il trattamento non provochi la formazione di residui ad una
      concentrazione  superiore   ai  limiti   massimi  stabiliti
      nell`allegato III del decreto ministeriale 29 dicembre 2003
      o di  residui che  possono presentare  un  rischio  per  la
      salute pubblica;
   
d) separazione  di componenti  indesiderabili diversi  da  quelli
   menzionati  alle  lettere  b)  e  c)  a  condizione  che  tale
   trattamento non  comporti una  modifica della  composizione di
   tali acque  in quei  componenti  essenziali  che  conferiscono
   all`acqua le sue proprieta`;
e) eliminazione  totale  o  parziale  del  biossido  di  carbonio
   (anidride    carbonica)     libero    mediante    procedimenti
   esclusivamente fisici;
f) incorporazione,  reincorporazione e  aggiunta del  biossido di
   carbonio (anidride carbonica);
g) miscelazione   con    un`altra    acqua,    avente  le  stesse
   caratteristiche chimiche  e chimico  - fisiche, captata da una
   nuova sorgente  o da  un nuovo  pozzo nell`ambito dello stesso
   giacimento e concessione.

3. Sono vietate le seguenti operazioni:

a) il  trasporto dell`acqua  a mezzo  di recipienti che non siano
   quelli autorizzati per la distribuzione al consumo finale;
b) i  trattamenti di  potabilizzazione,  l`aggiunta  di  sostanze
   battericide o  batteriostatiche e  qualsiasi altro trattamento
   suscettibile di  modificare il microbismo dell`acqua cosi come
   esso si presenta alla sorgente;
c) la miscelazione di acqua minerale con acqua di sorgente.

ARTICOLO 34
(Acque potabili)

1. E`  fatto divieto,  con riferimento  alle acque potabili poste
comunque in  commercio, di  utilizzare, sia  sulle confezioni  ed
etichette  che   nella   pubblicita`   sotto   qualsiasi   forma,
indicazioni, denominazioni,  marchi di  fabbrica o  di commercio,
immagini o  altri segni  figurativi o meno che possano ingenerare
confusione con  le acque  minerali e  di sorgente. In particolare
con riferimento  a tali  acque, e`  vietata  la  dicitura  "acqua
minerale" o "acqua di sorgente".

ARTICOLO 35
(Etichette delle acque minerali)

1. Sui  contenitori delle  acque minerali devono essere applicate
apposite etichette conformi a quanto indicato all`articolo 11 del
DLgs 105/1992  e successive modificazioni, nonche`  agli articoli
2, 10  e 13  del decreto  legislativo 27  gennaio  1992,  n.  109
(Attuazione    delle     direttive     89/395/CEE     concernenti
l`etichettatura, la  presentazione e  la pubblicita` dei prodotti
alimentari) da  ultimo  modificato  dal  decreto  legislativo  23
giugno 2003,  n. 181,  ed altresi`  al  decreto  Ministero  della
Salute 11  settembre 2003  (Attuazione della direttiva 2003/40/CE
della Commissione  nella parte  relativa all`etichettatura  delle
acque minerali e delle acque di sorgente).

2.  Fanno  parte  dell`etichettatura  anche  eventuali  fascette,
collarini ed altri stampati accessori apposti sulla confezione.

3. In  conformita` con quanto disposto dall`articolo 11, comma 6,
del DLgs 105/1992 le analisi riportate in etichetta devono essere
aggiornate  almeno   ogni  tre  anni.  A  tal  fine  il  titolare
dell`autorizzazione di cui all`articolo 41 richiede ai laboratori
autorizzati ai  sensi della  normativa vigente  il  prelievo  dei
campioni e  l`esecuzione delle analisi chimiche, chimico-fisiche,
e microbiologiche  almeno novanta giorni prima della scadenza del
triennio di validita` delle analisi stesse.

4. Nel  caso di  cui al  comma 3  ed in  tutti i  casi in  cui il
titolare       dell`autorizzazione       apporti       variazioni
all`etichettatura, due esemplari di tutti gli stampati soggetti a
variazione sono  inviati, a cura dello stesso titolare, al comune
competente per territorio.

5. Nel caso in cui la composizione chimica e chimico-fisica delle
acque minerali  subisca variazioni  rispetto ai valori dichiarati
in etichetta il comune competente per territorio puo` disporre un
aggiornamento anticipato  delle analisi  riportate  in  etichetta
secondo i  criteri, le modalita` e le norme tecniche indicati nel
regolamento regionale di cui all`articolo 49.

6. E`  consentito produrre etichette nelle quali le menzioni e le
indicazioni siano  riportate in  lingua straniera  oltre a quella
italiana a  condizione che i caratteri della lingua straniera non
abbiano dimensioni  superiori a quelle dei caratteri della lingua
italiana.

ARTICOLO 36
(Etichette delle acque di sorgente)

1.  Sui   contenitori  delle  acque  di  sorgente  devono  essere
applicate  apposite   etichette,  conformi   a  quanto   indicato
all`articolo 8  del DLgs  339/1999, al  decreto  Ministero  della
Salute 11  settembre 2003  (Attuazione della direttiva 2003/40/CE
della Commissione  nella parte  relativa all`etichettatura  delle
acque minerali  e delle acque di sorgente) ed agli articoli 2, 10
e 13  del DLgs109/1992.  Della etichettatura fanno parte altresi`
eventuali fascette, collarini ed altri stampati accessori apposti
sulla confezione.

2. E`  consentito produrre etichette nelle quali le menzioni e le
indicazioni siano  riportate in  lingua straniera  oltre a quella
italiana a  condizione che i caratteri della lingua straniera non
abbiano dimensioni  superiori a quelle dei caratteri della lingua
italiana.

ARTICOLO 37
(Contenitori)

1. I  contenitori delle  acque di  cui al  presente  titolo  sono
predisposti e  muniti di  un  dispositivo  di  chiusura  tale  da
evitare  il   pericolo  di   falsificazione,   contaminazione   e
fuoriuscita.

2. Il  produttore deve  indicare sull`etichetta o sul contenitore
la capacita`  nominale  del  contenitore  stesso  secondo  quanto
indicato nel  decreto legge  3 luglio  1976, n.  451  (Attuazione
delle  direttive   del  consiglio   delle  Comunita`  europee  n.
75/106/CEE relativa  al precondizionamento  in volume  di  alcuni
liquidi in  imballaggi preconfezionati  e n. 75/107 relativa alle
bottiglie  impiegate   come  recipienti-misura)  convertito,  con
modificazioni, dalla legge 19 agosto 1976, n. 614.

3. La  capacita nominale  e` il volume indicato sul contenitore o
sulla sua  etichettatura e  corrisponde al volume di acqua che il
contenitore si  ritiene debba contenere. Essa si intende definita
alla temperatura di 20 gradi/centigradi.

ARTICOLO 38
(Pubblicita`)

1. Nella pubblicita`, sotto qualsiasi forma, delle acque minerali
e di  sorgente e`  vietato fare  riferimento a  caratteristiche o
proprieta` che l`acqua non possieda. Sono in particolare vietate,
in ogni  caso,  le  indicazioni  che  attribuiscano  ad  un`acqua
minerale e  di sorgente  proprieta` per la prevenzione, la cura o
la guarigione di una malattia umana.

2. Fermo  restando quanto  disposto dal comma 1 e` vietato, nella
pubblicita` sotto  qualsiasi forma  delle  acque  minerali  e  di
sorgente  poste  in  vendita  con  una  designazione  commerciale
diversa dal  nome della  sorgente o  dal luogo  di utilizzazione,
usare espressioni  o marchi  che possano  indurre  in  errore  il
consumatore circa  il nome  della sorgente  o il  luogo della sua
utilizzazione e  circa le  caratteristiche del  prodotto quali la
natura, l`identita`,  la qualita`, la composizione, la quantita`,
la durabilita`.

ARTICOLO 39
(Procedure di autocontrollo)

1. Ogni stabilimento di imbottigliamento deve dotarsi di un piano
di autocontrollo,  in conformita`  a quanto  previsto dal decreto
legislativo 26  maggio 1997,  n. 155  (Attuazione delle direttive
93/43/CEE e 96/3/CE concernenti l`igiene dei prodotti alimentari)
modificato dalla legge 21 dicembre 1999, n. 526.

2.  Gli   adempimenti  gia`   previsti  ai   sensi  del   decreto
ministeriale 20 gennaio 1927 (Istruzioni per l`utilizzazione e il
consumo delle  acque minerali),  del regio  decreto 28  settembre
1919, n.  1924 (Regolamento  per l`esecuzione  del capo  IV della
legge 16 luglio 1916, n. 947, contenente disposizioni sulle acque
minerali e  gli stabilimenti  termali,  idroterapici  e  di  cure
fisiche e affini) e del decreto ministeriale 16 giugno 1941, sono
sostituiti dalle procedure di autocontrollo di cui al comma 1.

3. I  titolari  di  autorizzazione  al  confezionamento  ed  alla
vendita dell`acqua  minerale  e  dell`acqua  di  sorgente  devono
compilare ed aggiornare un registro tecnico nel quale deve essere
annotata la  portata delle sorgenti da rilevarsi almeno una volta
al mese  o con la maggiore frequenza necessaria in relazione alle
precipitazioni  atmosferiche.  Su  tale  registro  devono  essere
riportati altresi`  tutti i  dati rilevati  con gli apparecchi di
cui all`articolo 29.

ARTICOLO 40
(Partite imbottigliate non conformi)

1. Il  titolare dell`autorizzazione e` tenuto al ritiro immediato
delle partite non conformi ai parametri di legge nel caso che:

a) sia  stato evidenziato  il mancato rispetto delle procedure di
   autocontrollo;
b) sia   stata    rilevata  presso  lo  stabilimento  la  mancata
   conformita` ai  parametri di legge delle partite imbottigliate
   o  dell`acqua   alla  sorgente   o  ai  depositi  di  accumulo
   nell`ambito  delle   procedure   di   autocontrollo   di   cui
   all`articolo 39;
c) l`autorita`    sanitaria  rilevi  la  mancata  conformita`  ai
   parametri di  legge delle  partite imbottigliate  o dell`acqua
   alla sorgente o presso i depositi di accumulo.

CAPO II
Procedure autorizzative

ARTICOLO 41
(Attivita` sottoposte ad autorizzazione)

1. Sono soggette ad autorizzazione da parte del comune competente
le seguenti  attivita` di  utilizzazione di  acqua minerale  e di
sorgente:

a) vendita ad uso di bevanda;
b) preparazione  di bevande  analcoliche ai sensi dell`articolo 3
   del decreto del Presidente della Repubblica 19 maggio 1958, n.
   719 (Regolamento per la disciplina igienica della produzione e
   del commercio  delle acque  gassate e delle bibite analcoliche
   gassate e non gassate confezionate in recipienti chiusi);
c) preparazione di cosmetici;
d) somministrazione in sito;
e) miscelazione  di captazione  diversa nell`ambito  della stessa
   acqua minerale;
f) imbottigliamento    di  acqua  minerale  utilizzata  per  cure
   idropiniche in stabilimento termale;
g) esercizio  e modifiche  dello stabilimento di imbottigliamento
   di acqua minerale e di sorgente.

ARTICOLO 42
(Condizioni per il rilascio dell`autorizzazione)

1.  L`autorizzazione   di  cui   all`articolo  41  e`  rilasciata
esclusivamente in presenza delle seguenti condizioni:

a) il richiedente sia in possesso della concessione mineraria per
   lo sfruttamento del giacimento acquifero in corso di validita`
   o in  corso di  rinnovo in conformita` a quanto previsto nella
   presente legge;
b) il  richiedente abbia  ottenuto  il  riconoscimento  di  acqua
   minerale o di sorgente;
c) la sorgente o il punto di emergenza siano protetti contro ogni
   pericolo di  inquinamento in  conformita`  a  quanto  previsto
   all`articolo 33;
d) la   captazione,         le canalizzazioni ed i serbatoi siano
   realizzati  con  materiali  adatti  all`acqua  minerale  e  di
   sorgente in  modo  da  impedire  qualsiasi  modifica  chimica,
   chimico -  fisica, fisica  e batteriologica  dell`acqua  e  da
   consentire una efficace e rapida sanificazione;
e) il   richiedente    si    sia  uniformato  alle  procedure  di
   autocontrollo di cui all`articolo 39.

ARTICOLO 43
(Procedimento)

1. Il  procedimento di  rilascio dell`autorizzazione  di  cui  al
presente capo  e` disciplinato  dal comune  in  conformita`  alle
norme  tecniche  indicate  nel  regolamento  regionale    di  cui
all`articolo 49  e deve  concludersi entro i termini previsti dai
regolamenti comunali  e comunque  non oltre sessanta giorni dalla
richiesta. In  attesa dell`approvazione  dei regolamenti comunali
il termine  per la  conclusione del  procedimento e`  fissato  in
trenta giorni.

2. Le  autorizzazioni rilasciate  ai sensi  dell`articolo 41 sono
soggette a  pubblicazione per  estratto sul  Bollettino ufficiale
della Regione Toscana (BURT).

ARTICOLO 44
(Archivio dei materiali per i contenitori)

1. Entro  sei mesi dall`entrata in vigore della presente legge e`
istituito con  apposito provvedimento  della struttura  regionale
competente l`archivio  dei  materiali  gia`  autorizzati  per  il
confezionamento dell`acqua  minerale e  dell`acqua  di  sorgente.
L`archivio viene  aggiornato annualmente e gli aggiornamenti sono
pubblicati sul Bollettino ufficiale della Regione Toscana (BURT).

2. L`utilizzazione  dei materiali  contenuti nell`archivio di cui
al presente  articolo e`  consentita alle  ditte imbottigliatrici
previa comunicazione  da inviare  al comune  entro  dieci  giorni
dalla data di inizio confezionamento.

3. I  produttori dei  materiali utilizzati  per la  produzione di
preforme e contenitori per il confezionamento di acqua minerale e
di acqua  di sorgente  possono presentare  domanda di  iscrizione
nell`archivio secondo  quanto disciplinato  dal presente articolo
con le  modalita`  indicate  nel  regolamento  regionale  di  cui
all`articolo 49.

ARTICOLO 45
(Cause di  cessazione dell`attivita`  soggetta ad autorizzazione.
Sospensione e decadenza)

1. Il  comune competente  procede, secondo  quanto  previsto  dal
comma 2, alla sospensione della relativa autorizzazione:

a) nel    caso    di  mancata  applicazione  delle  procedure  di
   autocontrollo di  cui all`articolo 39 e delle eventuali azioni
   correttive a queste conseguenti;
b) qualora  i controlli  di cui  al  presente  capo  rilevino  la
   presenza  di   inquinanti  chimici,   chimico   -   fisici   e
   microbiologici alla  sorgente  o  presso  lo  stabilimento  di
   imbottigliamento o nel prodotto confezionato;
c) qualora i controlli di cui al presente capo rilevino presso lo
   stabilimento  di   imbottigliamento  l`esistenza   di  carenze
   impiantistiche e strutturali di natura igienico - sanitaria;
d) qualora  il  titolare  dell`autorizzazione  esegua  operazioni
   sull`acqua diverse da quelle consentite dall`articolo 33;
e) qualora il confezionamento dell`acqua minerale e dell`acqua di
   sorgente avvenga  utilizzando contenitori  difformi rispetto a
   quanto previsto  all`articolo 37  e contenitori  non  iscritti
   nell`archivio di cui all`articolo 44;
f) in   caso    di    mancata    ottemperanza  alle  prescrizioni
   specificamente  dettate   dal  regolamento  regionale  di  cui
   all`articolo 49 della presente legge.

2. Qualora  ricorra una  delle fattispecie  di cui  al comma 1 il
comune invia  al titolare  dell`autorizzazione apposito  atto  di
diffida con  il quale prescrive l`eliminazione dell`irregolarita`
entro un  congruo termine  decorso inutilmente  il quale provvede
alla pronuncia di decadenza.

3. La  decadenza e` pronunciata entro sessanta giorni dall`inizio
d`ufficio  del   procedimento  previa  contestazione  dei  motivi
all`interessato al  quale viene  fissato il  termine di  quindici
giorni per la presentazione delle controdeduzioni.

4. Si  procede comunque alla pronuncia della decadenza in caso di
rinuncia, decadenza  o revoca  della concessione disciplinata dal
capo I del Titolo II della presente legge.

5.  Il   comune  competente   all`accertamento  delle  violazioni
previste dal  presente articolo  procede al sequestro delle merci
ove  ne   ricorrano  i   presupposti  previsti   dall`ordinamento
amministrativo nei  limiti previsti  dallo stesso ordinamento con
le forme e le modalita` dallo stesso consentite.

CAPO III
Funzioni di controllo

ARTICOLO 46
(Vigilanza e controlli)

1. I  comuni  svolgono  altresi`,  avvalendosi  dell`azienda  USL
territorialmente  competente  e  dell`Agenzia  regionale  per  la
protezione ambientale  della  Toscana  (ARPAT),  le  funzioni  di
vigilanza   e    controllo   sulle   attivita`   di   produzione,
confezionamento e  commercializzazione di cui alla presente legge
garantendo il  rispetto delle  disposizioni di cui ai capi I e II
del presente titolo.

2. Il dirigente responsabile della competente struttura regionale
individua con  apposito decreto  i laboratori delle aziende USL e
dell`ARPAT in  possesso dei  requisiti tecnico-strutturali di cui
all`articolo  49,   comma  1  abilitati  all`effettuazione  delle
analisi di  controllo delle  acque minerali  tanto per  la  parte
chimica che per la parte batteriologica.

ARTICOLO 47
(Sanzioni amministrative)

1. Chiunque  intraprenda  o  effettui  il  confezionamento  e  la
vendita di acqua minerale o di sorgente senza l`autorizzazione di
cui all`articolo  41 e` soggetto alla sanzione amministrativa del
pagamento di  una somma  da euro  20.000,00 ad  euro 50.000,00 ed
alla contestuale sospensione dell`attivita`. Alla stessa sanzione
e` assoggettata  altresi` l`esecuzione  di operazioni  sull`acqua
diverse da quelle consentite ai sensi dell`articolo 33.

2. L`utilizzazione  di denominazioni  e designazioni  commerciali
difformi da quanto previsto dall`articolo 32 e` assoggettata alla
sanzione amministrativa  del  pagamento  di  una  somma  da  euro
15.000,00  ad   euro  45.000,00.   Alla  stessa   sanzione   sono
assoggettati altresi`:

a) la  commercializzazione di acqua potabile con la denominazione
   di acqua  minerale o acqua di sorgente in violazione di quanto
   disposto dall`articolo 34;
b) il confezionamento di acqua minerale o di acqua di sorgente in
   contenitori difformi  rispetto a quanto previsto dall`articolo
   37  o   in  contenitori  non  iscritti  nell`archivio  di  cui
   all`articolo 44.

3. La  violazione delle  disposizioni dettate  con il regolamento
regionale di  cui all`articolo  49 e`  assoggettata alla sanzione
amministrativa del  pagamento di  una somma  da euro  2.500,00 ad
euro 15.000,00.

4. Chiunque  utilizzi un`etichettatura difforme rispetto a quanto
previsto dagli  articoli 35  e 36 ovvero una pubblicita` difforme
rispetto a  quanto previsto  dall`articolo 38  e`  soggetto  alla
sanzione amministrativa  del  pagamento  di  una  somma  da  euro
2.500,00 ad euro 15.000,00.

5. Fermo  restando quanto  disposto dall`articolo  45, comma 1 in
caso di  reiterazione di una delle violazioni di cui ai commi  2,
3 e 4 le sanzioni ivi previste sono raddoppiate.

6.  Restano   ferme  le   sanzioni  amministrative  previste  dal
DLgs155/1997 per  le violazioni  inerenti alle  procedure di  cui
all`articolo 39 della presente legge.

TITOLO IV
Norme transitorie e finali

ARTICOLO 48
(Norme transitorie)

1. Le concessioni disciplinate dal capo II del titolo II  in atto
alla  data  di  entrata  in  vigore  della  presente  legge  sono
suscettibili  di   conferma   previa   stipulazione,   ai   sensi
dell`articolo 22,  comma  5,  della  convenzione  con  il  comune
competente. Tale  obbligo deve  essere assolto  entro dodici mesi
dall`entrata  in   vigore  del   regolamento  regionale   di  cui
all`articolo 49   pena  la decadenza  dalla concessione di cui si
tratta. Entro lo stesso termine si provvede all`adeguamento delle
convenzioni eventualmente  gia`  in  essere  indicando  l`importo
dovuto dal concessionario ai sensi dell`articolo 22, comma 5.

2. Per  le concessioni  in atto  precedentemente  all`entrata  in
vigore della legge regionale 9 novembre 1994, n. 86 (Norme per la
ricerca  e   coltivazione  delle   acque  minerali   e  termali),
modificata dalla  legge regionale 31 ottobre 2001, n. 53, le zone
di  rispetto   di  cui  all`articolo  31  della  medesima  legge,
assentite tacitamente  ai sensi  dell`articolo 58,  comma 4 della
stessa legge,  sono soggette a revisione ed approvazione espressa
entro un anno dall`entrata in vigore del regolamento regionale di
cui all`articolo 49 della presente legge.

3. La  validita` e  gli effetti  delle concessioni in atto prive,
per qualsiasi  ragione, di  termine di  scadenza certo cessano in
ogni caso  entro  un  anno  dalla  data  di  pubblicazione  della
presente legge sul BURT.

4. Le  concessioni di  cui al capo II del titolo II eventualmente
rilasciate in  perpetuo sono  suscettibili  di  conferma,  previo
accertamento delle  condizioni previste dagli articoli 14 e 15 ed
hanno la  durata massima prevista dallo stesso articolo 14, comma
1.

5. La  Regione provvede,  entro un  anno dall`entrata  in  vigore
della presente  legge ad effettuare una ricognizione completa dei
provvedimenti emanati  inerenti ai  permessi di  ricerca ed  alle
concessioni di  coltivazione di  cui al  titolo II della presente
legge e trasmette i dati relativi ai comuni i quali, entro dodici
mesi dall`entrata  in vigore  del regolamento  regionale  di  cui
all`articolo  49,   provvedono  a  dettare,  nel  rispetto  delle
prescrizioni  tecniche  ivi  previste,  le  disposizioni  atte  a
consentire l`adeguamento  dei provvedimenti  stessi alle norme di
cui alla presente legge.


6. Fatto  salvo quanto  disposto dal  comma 5  la  Regione,  fino
all`entrata  in   vigore  del   regolamento  regionale   di   cui
all`articolo  49,   provvede  altresi`   alla   definizione   dei
procedimenti  in   corso  a   tale  data,   nel  rispetto   delle
disposizioni della LR 86/1994.

7. Entro  un anno  dall`entrata in vigore della presente legge la
Regione effettua  una ricognizione  completa delle autorizzazioni
provvisorie e  definitive di  cui al titolo III gia` rilasciate e
relative  ai   contenitori  ed  ai  dispostivi  di  chiusura  dei
recipienti dell`acqua minerale. Essa provvede inoltre:

a) all`adeguamento alle disposizioni dettate dalla presente legge
   delle prescrizioni relative a dette autorizzazioni;
b) all`attribuzione  di carattere  definitivo alle autorizzazioni
   rilasciate  in   via  provvisoria   qualora  ne   ricorrano  i
   presupposti.

8. I  titolari delle  autorizzazioni disciplinate  dal titolo III
della presente  legge  sono  tenuti,  in  occasione  dei  rinnovi
quinquennali delle  etichette, ad adeguare le medesime secondo le
norme della presente legge.

ARTICOLO 49
(Norme di attuazione)

1. La Regione approva entro sei mesi dall`entrata in vigore della
presente  legge   le  norme  regolamentari  di  attuazione  della
presente legge  al fine  di specificare i criteri, le modalita` e
le prescrizioni  tecniche inerenti  all`esercizio delle  funzioni
amministrative  attribuite   ai  comuni   dalla  presente  legge,
disciplinando specificamente, tra l`altro:

a) i  dati e  gli elementi  che i comuni sono tenuti a comunicare
   alla Regione  ai sensi  dell`articolo 6,  comma 2  nonche`  le
   modalita` idonee  al  conseguimento  delle  finalita`  di  cui
   all`articolo 1, comma 1, lettere a) e b);
b) i  parametri  chimici  e  chimico  -  fisici  obbligatori,  da
   riportare sulle etichette delle acque minerali e di sorgente;
c) le  procedure e  le modalita`  del prelievo dei campioni delle
   acque minerali  e di sorgente e dell`esecuzione delle relative
   analisi compresi  i criteri e le modalita` per l`aggiornamento
   anticipato delle analisi in etichetta;
d) le capacita nominali dei contenitori e le tolleranze ammesse;
e) le  modalita` con  le quali  devono essere ritirate le partite
   imbottigliate non conformi ai parametri di legge;
f) le modalita` di gestione degli archivi di cui all`articolo 44;
g) i criteri e le modalita` tecniche che presiedono all`esercizio
   delle  funzioni   di  vigilanza  e  di  controllo  igienico  -
   sanitario;
h) le prescrizioni specifiche alla cui inottemperanza consegua la
   decadenza dalla  concessione  disciplinata  dal  capo  II  del
   titolo   III    ovvero    l`impossibilita`    di    conseguire
   l`autorizzazione    medesima     secondo    quanto    previsto
   dall`articolo 28, comma 1, lettere g) e h).
i) i  requisiti  tecnici,  professionali  ed  economici  previsti
   dall`articolo 14, comma 2;
l) i  requisiti tecnico-strutturali  dei laboratori delle aziende
   USL e  dell`ARPAT ai  fini dell`effettuazione dei controlli di
   cui all`articolo 46, comma 2.

2. Sono  fatte salve  le disposizioni  di cui alla legge 3 aprile
1961, n.  283 (Esercizio  delle concessioni  minerarie  da  parte
degli Enti locali).

ARTICOLO 50
(Decorrenza degli effetti. Abrogazioni)

1. Le  disposizioni della  presente legge si applicano a far data
dall`entrata  in   vigore  del   regolamento  regionale   di  cui
all`articolo 49.

2. Sono  abrogate o restano abrogate, a decorrere dall`entrata in
vigore del regolamento regionale:

a) la  legge regionale  9 novembre  1994, n.  86  (Norme  per  la
   disciplina della ricerca e coltivazione delle acque minerali e
   termali);
b) l`articolo 2, comma 3, della legge regionale 25 febbraio 2000,
   n. 16  (Riordino in  materia di  igiene  e  sanita`  pubblica,
   veterinaria,  igiene   degli  alimenti,   medicina  legale   e
   farmaceutica), modificata  dalla legge  regionale 19  novembre
   2001, n. 58.

ARTICOLO 51
(Norma finanziaria)

1. Alle  minori entrate  per il  bilancio regionale  connesse  ai
canoni relativi ai permessi di ricerca e concessioni minerarie di
acque minerali  e termali  si fa  fronte, a partire dal 2005, con
legge di bilancio.


La presente  legge e`  pubblicata sul  Bollettino Ufficiale della
Regione. E` fatto obbligo a chiunque spetti di osservarla e farla
osservare come legge della Regione Toscana.

Firenze, 27 luglio 2004

PASSALEVA
(designato con DPGR n. 132 del 22.5.2000)

La presente  legge e`  stata approvata  dal  Consiglio  Regionale
nella seduta del  20.07.2004.




RISORSE IDRICHE

