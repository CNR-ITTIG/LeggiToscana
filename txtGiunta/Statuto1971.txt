
STATUTO REGIONALE
REGIONE TOSCANA
Statuto della Regione Toscana.

              
                

              
            

TITOLO I
                         LA REGIONE TOSCANA

ARTICOLO  1 La Regione toscana

  La   Toscana  è  Regione  autonoma  nell'unità  della  Repubblica
italiana,  sorta  dalla  Resistenza,  sulla  base  e nei limiti della
Costituzione e secondo il presente Statuto.

La  Regione  toscana  è  l'ente territoriale rappresentativo della
collettività regionale.

Essa  si  colloca  nell'ordinamento costituzionale della Repubblica
italiana come strumento di decentramento del potere, di rafforzamento
della democrazia e di promozione delle autonomie locali.

La  Regione  garantisce la partecipazione di tutti i cittadini alla
realizzazione delle sue finalità.



ARTICOLO  2 Territorio, capoluogo, stemma

  La Regione comprende i territori delle province di Arezzo, Firenze,
Grosseto,  Livorno,  Lucca, Massa-Carrara, Pisa, Pistoia, Siena ed ha
per capoluogo Firenze.

Il  Consiglio  e la Giunta si riuniscono normalmente nel capoluogo.
Gli uffici regionali possono avere sede anche fuori del capoluogo.

Le  caratteristiche  dello  stemma  e  del  gonfalone della Regione
toscana sono stabilite con legge regionale.



ARTICOLO  3 Principi generali

  La  Regione  toscana  fonda  la  propria  azione  sui  principi  di
libertà,  di giustizia, di eguaglianza indicati dalla Costituzione e
concorre  a  rimuovere gli ostacoli di ordine economico e sociale che
ne limitano l'attuazione.

Opera al fine di realizzare il pieno sviluppo della persona umana e
l'effettiva  partecipazione  di tutti i lavoratori all'organizzazione
politica, economica, sociale e culturale del Paese.

Riconosce   le   formazioni  sociali  nelle  quali  si  esprime  la
personalità  dell'uomo,  sostiene  il  libero svolgimento della vita
sociale   nella  pluralità  dei  gruppi,  delle  istituzioni,  delle
comunità   locali   e   favorisce  lo  sviluppo  delle  associazioni
democratiche.



ARTICOLO  4 Finalità principali

  La  Regione,  nell'esercizio  delle funzioni e dei poteri conferiti
dalla  Costituzione  ed anche in concorso con lo Stato e con gli enti
locali, in particolare:
    -  promuove  le  condizioni  che  rendono effettivi il diritto al
lavoro,  allo  studio e alla cultura e la parità giuridica e sociale
della  donna, tutela il lavoro in tutte le sue forme ed applicazioni,
sostiene   il   pieno   esercizio   dei  diritti  di  libertà  e  di
organizzazione  dei  lavoratori ed il loro intervento negli indirizzi
dell'economia;
    -  garantisce  che  l'assetto  del  territorio  sia  rivolto alla
protezione  della  natura,  della  salute  e delle condizioni di vita
                        
delle  generazioni  attuali e future, promuovendo la realizzazione di
un  giusto  rapporto  tra  città  e  campagna, subordinando a queste
necessità  gli interventi relativi alle opere di interesse pubblico,
agli  insediamenti  umani e alle attività produttive, interviene per
difendere il suolo e le foreste, per regolare le acque, per prevenire
ed eliminare le cause di inquinamento;
    -  assicura  l'assistenza  sociale e la tutela sanitaria uguale e
gratuita, promuove l'istituzione delle unità sanitarie locali, attua
le  misure  necessarie  per istituire un sistema di sicurezza sociale
articolato    democraticamente,   riconosce   il   contributo   delle
associazioni volontarie;
    -  agisce  perchè siano assicurati a tutti i cittadini i servizi
sociali:  la  casa,  i  trasporti,  le attività culturali, sportive,
turistiche  e  ricreative,  soprattutto in rapporto alle esigenze dei
nuclei familiari e della gioventù;
    -  concorre  alla difesa del paesaggio e del patrimonio storico e
artistico  della Toscana, anche al fine di sviluppare il turismo e le
attività economiche connesse;
    - adotta e promuove le riforme necessarie per il conseguimento di
equi  rapporti  sociali  nel  settore agricolo e per il suo riassetto
produttivo,  superando  il  presente regime fondiario e contrattuale,
riconosce  nelle  proprietà  e nelle imprese individuali e associate
dei   coltivatori   diretti   e   nella   cooperazione  le  strutture
fondamentali  dell'agricoltura  toscana,  interviene a sostegno della
professionalità agricola;
    -   agevola   e  tutela  l'artigianato,  anche  nelle  sue  forme
associate;
    -  promuove  e  favorisce  in  ogni  settore  la  cooperazione  a
carattere di mutualità e senza fini di speculazione;
    -  promuove  e agevola l'organizzazione razionale delle attività
commerciali  e  distributive  al  fine  prevalente  della  tutela dei
consumatori;
    -  opera  per  il  superamento  degli  squilibri  territoriali  e
settoriali nell'ambito della Regione, assume iniziative per le zone e
le  comunità  montane e contribuisce al superamento degli squilibri,
dell'intero territorio nazionale;
    -  contribuisce  allo  sviluppo  della ricerca scientifica, della
cultura ed all'organizzazione dell'istruzione, anche universitaria;
    -   assume  iniziative  per  assicurare  un'ampia  e  democratica
informazione,  anche  intervenendo nel controllo dei servizi pubblici
relativi;
    -  concorre  all'attuazione di un sistema tributario informato ai
principi della capacità contributiva e della progressività;
    -  favorisce  l'espansione delle relazioni economiche e culturali
della Toscana con l'estero.



ARTICOLO  5. Programmazione economica

  La  Regione,  allo  scopo  di indirizzare e coordinare la attività
economica  pubblica e privata a fini sociali, partecipa come soggetto
autonomo  alla  formazione ed alla attuazione del programma economico
nazionale;   assume   la   politica  di  programmazione  come  metodo
ordinatore  della  propria  attività;  formula ed attua il programma
regionale di sviluppo economico ed i piani di intervento settoriale.

La  Regione, allo scopo di garantire il carattere democratico della
programmazione  nazionale  e regionale in tutte le sue fasi, assicura
la  partecipazione  degli  enti  locali  e  l'autonomo  apporto delle
organizzazioni sindacali dei lavoratori dipendenti ed autonomi, della
cooperazione e delle organizzazioni di categoria.

La  Regione  adegua  la  propria organizzazione alle esigenze della
programmazione.




TITOLO II IL CONSIGLIO REGIONALE


Capo I L'ORGANIZZAZIONE

ARTICOLO  6. Entrata in funzione dei Consiglieri

  I  Consiglieri regionali entrano nell'esercizio delle loro funzioni
all'atto della proclamazione.

La convalida della elezione dei Consiglieri viene effettuata con le
modalità stabilite dal Regolamento del Consiglio.

Il   Regolamento  fissa  un  termine  per  il  completamento  delle
operazioni.



ARTICOLO  7.  Prima riunione del Consiglio

  Il  Consiglio  tiene  la  sua  prima  seduta  su  convocazione  del
Presidente  del  Consiglio  uscente  non  prima  di venti e non oltre
trenta giorni dalla proclamazione degli eletti.

Nel  caso  in  cui non si provveda ai sensi del comma precedente il
Consiglio puo' essere convocato da dieci Consiglieri.

Il  Consiglio,  presieduto  provvisoriamente  dal  Consigliere più
anziano  di età, procede immediatamente alla elezione del presidente
e degli altri componenti l'ufficio di presidenza.



ARTICOLO  8. Ufficio di Presidenza

  L'Ufficio  di  presidenza  è  composto dal Presidente, da due vice
Presidenti e da due Segretari.

Il  Presidente  è  eletto  a  scrutinio segreto, a maggioranza dei
Consiglieri assegnati alla Regione.

All'elezione dei due vice Presidenti e dei due Segretari si procede
con  due  votazioni separate a scrutinio segreto. Ciascun consigliere
vota  un  solo  nome.  Risultano  eletti coloro che hanno ottenuto il
maggior numero di voti.

L'ufficio di presidenza rimane  in  carica  trenta  mesi. I  suoi
componenti sono rieleggibili. Al  rinnovo  dell'ufficio di presidenza
il consiglio provvede nella prima  seduta  successiva alla   scadenza
dei trenta mesi che decorrono dalla data della   prima  riunione  del
consiglio regionale. Il consiglio procede ai sensi del  terzo   comma
dell'articolo 7 (modificato).

L'ufficio  di  presidenza  garantisce  il  rispetto delle norme del
Regolamento,  tutela  le  prerogative  e  assicura  lo  esercizio dei
diritti   dei   Consiglieri  e  la  funzione  delle  minoranze.  Cura
l'insediamento  e  il  funzionamento  delle  Commissioni,  mantiene i
rapporti  con  queste  e con i gruppi consiliari ed esercita le altre
attribuzioni previste dallo Statuto e dal Regolamento.



ARTICOLO  9. Autonomia del Consiglio

  Il  Consiglio  ha  piena  autonomia  organizzativa  e funzionale e,
nell'ambito   degli   stanziamenti   assegnati  nel  bilancio,  anche
autonomia contabile.

Il  Consiglio  adotta, a maggioranza dei Consiglieri assegnati alla
Regione,   un  Regolamento  interno  nell'ambito  delle  norme  della
Costituzione e dello Statuto.



ARTICOLO  10. Prerogative e diritti dei Consiglieri

  I   Consiglieri  regionali  rappresentano  l'intera  Regione  senza
vincolo di mandato.

Non possono essere chiamati a rispondere per le opinioni espresse e
i voti dati nell'esercizio delle loro funzioni.

Ogni  Consigliere  ha diritto di interrogazione, di interpellanza e
di mozione. Il Regolamento prevede termini tassativi entro i quali la
Giunta e il suo Presidente sono tenuti a rispondere.

Ogni  Consigliere  ha  diritto  di ottenere copia dei provvedimenti
della  Regione,  degli enti e delle, aziende da essa dipendenti e dei
relativi atti preparatori.

Ogni  Consigliere, al fine di ottenere notizie e informazioni utili
all'espletamento  del  proprio  mandato, ha accesso agli uffici della
Regione,  degli  enti  e  delle  aziende  da  essa  dipendenti e puo'
prendere conoscenza di tutti gli atti di ufficio.

I  diritti  stabiliti  nel  presente  articolo si esercitano con le
modalità previste dal Regolamento interno.





ARTICOLO  11. Indennità

  Ai Consiglieri è attribuita con legge regionale, oltre al rimborso
delle   spese,  un'indennità  il  cui  ammontare  e  determinato  in
relazione alle funzioni e alle attività svolte del Consiglio e nella
Giunta.




ARTICOLO   12. Gruppi consiliari

  I  Consiglieri  si  organizzano  in  gruppi,  formati da uno o più
Consiglieri  ai  quali  sono  forniti  gli  strumenti  e,  sui  fondi
attribuiti al Consiglio dal bilancio regionale, i mezzi necessari per
lo  svolgimento  delle  loro funzioni, secondo le modalità stabilite
dal Regolamento.




ARTICOLO   13. Convocazione del Consiglio

  Il  Consiglio  regionale si riunisce di diritto il primo giorno non
festivo  dei  mesi  di  marzo  e  di ottobre. Si riunisce inoltre per
iniziativa  del  suo  Presidente,  ovvero su richiesta del Presidente
della Giunta o di dieci Consiglieri o di tre Presidenti di gruppo.

Il  Consiglio  è  convocato dal Presidente che stabilisce l'ordine
del  giorno  in conformità al programma dei lavori, fissato ai sensi
dell'articolo seguente.

Il   Regolamento   disciplina  le  modalità  di  convocazione  del
Consiglio  da parte dei richiedenti nel caso in cui il Presidente non
provveda alla convocazione richiestagli.




ARTICOLO   14. Ordine dei lavori

  Al  fine  di programmare i lavori del Consiglio e delle Commissioni
il   Presidente   convoca   periodicamente  l'ufficio  di  presidenza
integrato   dai   Presidenti   dei  gruppi  e  dai  Presidenti  delle
Commissioni permanenti per sentirne il parere. Della riunione è dato
avviso   alla   Giunta   la   quale   puo'  farvi  assistere  un  suo
rappresentante.

Sono fatte salve le ipotesi di urgenza previste dallo Statuto e dal
Regolamento.



ARTICOLO   15. Validità delle deliberazioni

  Il  Consiglio  regionale delibera validamente con la partecipazione
al  voto  della  maggioranza dei Consiglieri assegnati alla Regione e
con  il  voto  favorevole della maggioranza dei Consiglieri che hanno
partecipato al voto.

Sono  fatti  salvi i casi in cui sono richieste maggioranze diverse
dalla Costituzione o dallo Statuto.


ARTICOLO   16. Modalità delle votazioni

  Il Consiglio e le Commissioni votano a scrutinio palese.

Salvi  i  casi espressamente previsti dallo Statuto, il Regolamento
puo'  prevedere  il voto segreto per le sole questioni che comportino
un giudizio su qualità di persone.


ARTICOLO   17. Pubblicità delle riunioni

  Le  riunioni  del  Consiglio  sono  pubbliche,  eccettuati  i  casi
previsti dal Regolamento.

Il  Regolamento  stabilisce  opportune  forme  di pubblicità per i
lavori delle Commissioni.


ARTICOLO   18. Commissioni consiliari

  Il   Consiglio   regionale   istituisce  Commissioni  permanenti  o
temporanee  su  oggetti determinati composte in relazione all'entità
numerica dei gruppi secondo le norme del Regolamento.

Ogni  Consigliere ha diritto di far parte di almeno una Commissione
e  puo'  partecipare ai lavori di tutte le Commissioni con diritto di
parola.

Ogni  gruppo non rappresentato in una Commissione ha diritto di far
partecipare ai lavori un suo Consigliere con diritto di proposta.

Il  Presidente  e  i  componenti  la  Giunta hanno il diritto e, se
richiesti,  l'obbligo  di  intervenire,  con  diritto di parola, alle
sedute delle Commissioni.


ARTICOLO   19. Poteri delle Commissioni

  Le  Commissioni,  per  le materie di loro competenza, esercitano le
funzioni   referenti,   seguono   l'attuazione   delle  deliberazioni
consiliari e l'andamento dell'amministrazione regionale.

Possono  disporre  ispezioni,  ottenere  l'esibizione  di atti e di
documenti,  convocare  il  personale dell'amministrazione regionale e
degli  uffici  codipendenti  che  è  tenuto a presentarsi e non puo'
opporre il segreto di ufficio.

Per  l'esercizio  delle  loro  funzioni  possono  svolgere indagini
conoscitive, consultare enti, organizzazioni, associazioni e persone,
nonchè valersi dell'opera di esperti e di istituti.


ARTICOLO   20. Uffici del Consiglio

  Il Consiglio dispone di propri uffici per garantire ai suoi organi,
ai  gruppi  ed  ai  singoli Consiglieri l'effettivo svolgimento delle
loro funzioni.

L'ufficio  di  presidenza  assicura  che  gli  uffici del Consiglio
prestino assistenza a tutti i titolari dei poteri di iniziativa.



Capo II. LE FUNZIONI E IL PROCEDIMENTO


ARTICOLO   21. Funzioni del Consiglio

  Il  Consiglio  esprime  l'indirizzo politico e amministrativo della
Regione e ne controlla l'attuazione.

Il Consiglio in particolare:
    a)  esercita  le  potestà legislative e regolamentari attribuite
alla Regione;
    b)   delibera   gli   atti   d'intervento   della  Regione  nella
programmazione nazionale;
    c)  determina  gli  indirizzi  della  programmazione  regionale e
delibera  il  programma  regionale  di  sviluppo  economico, il piano
urbanistico e gli altri piani regionali;
    d)  approva  i  bilanci  preventivi  e  i  conti consuntivi della
Regione,  degli  enti e delle aziende dipendenti; autorizza lo storno
dei   fondi  da  un  capitolo  ad  un  altro;  autorizza  l'esercizio
provvisorio;
    e)  approva  i  piani  concernenti  opere  pubbliche e i relativi
finanziamenti;
    f) istituisce i tributi propri della Regione;
    g) delibera l'assunzione di mutui e l'emissione di prestiti;
    h)  delibera,  ai  sensi  dell'articolo 121 della Costituzione, i
disegni  di  legge  da  proporre alle Camere su tutti gli oggetti che
coinvolgano interessi della Regione;
    i)   elegge,  nel  suo  seno,  in  modo  che  sia  assicurata  la
rappresentanza   delle   minoranze,   tre  delegati  che  partecipano
all'elezione del Presidente della Repubblica;
    l)  esprime  i pareri, i giudizi e gli orientamenti della Regione
su tutte le questioni di interesse regionale;
    m)  esprime  i  pareri  previsti  dagli  articoli 132 e 133 della
Costituzione;
    n)  provvede alla istituzione di nuovi Comuni, alla modificazione
delle  loro circoscrizioni e denominazioni a norma dell'articolo 133,
secondo comma, della Costituzione;
    o)  delibera  circa gli accordi da prendere con altre Regioni per
la cura di interessi interregionali;
    p)   esercita   tutte   le   altre  funzioni  conferitegli  dalla
Costituzione,  dallo  Statuto  e  dalle leggi e quelle conferite alla
Regione   e  non  espressamente  attribuite  ad  altri  organi  dalla
Costituzione, dallo Statuto e dalla legge regionale.


ARTICOLO   22. Divieto di delega e di decretazione d'urgenza

  Non  possono essere esercitate dalla Giunta, nè in via di urgenza,
nè per delega, le funzioni di competenza del Consiglio.

In casi straordinari di necessità e di urgenza, su richiesta della
Giunta  o  di  un quinto dei Consiglieri assegnati alla Regione, o di
tre Presidenti di gruppo, il Consiglio è, convocato al più presto e
comunque  non  oltre  cinque  giorni  per deliberare sul merito delle
proposte avanzate.

Il Regolamento stabilisce modalità particolari per la convocazione
del Consiglio e per l'esame delle proposte.


ARTICOLO   23. Iniziativa

  L'iniziativa   delle   leggi,   dei   regolamenti   e   degli  atti
amministrativi  di  competenza  del  Consiglio  appartiene  a ciascun
Consigliere  ed  alla  Giunta.  La predisposizione del bilancio e del
rendiconto consuntivo è di competenza esclusiva della Giunta.

L'iniziativa   appartiene   altresi'  ai  soggetti  indicati  nello
articolo 75, nelle forme e con i limiti previsti dallo Statuto.


ARTICOLO   24. Esame preliminare delle proposte di legge o di regolamento

  Le  proposte  di  legge o di regolamento, redatte in articoli, sono
presentate  al  Presidente  del Consiglio il quale, salvo il disposto
dell'articolo   76,   primo   comma,   ne   cura   immediatamente  la
distribuzione   ai   Consiglieri  e  le  trasmette  alle  Commissioni
competenti  in conformità alle esigenze di programmazione dei lavori
determinate ai sensi dell'articolo 14.

Il  Regolamento  del  Consiglio stabilisce le modalità e i termini
per  l'esame delle proposte in Commissione e puo' prevedere procedure
abbreviate per le proposte dichiarate urgenti dal Consiglio.

L'inosservanza  dei  termini  previsti  per  l'esame in Commissione
comporta  l'immediata iscrizione della proposta all'ordine del giorno
del Consiglio.


ARTICOLO   25. Approvazione delle leggi o dei regolamenti

  Il Consiglio, dopo la discussione sui criteri generali della legge,
l'approva  articolo  per  articolo  e,  dopo  il  coordinamento,  con
votazione finale.

Il  Consiglio,  dopo la discussione sui criteri generali, se non vi
è  opposizione  di  alcun Consigliere, puo', in considerazione della
particolare   natura   della   legge,   attribuire  alla  Commissione
l'approvazione dei singoli articoli, riservandosi il voto finale.

Il   Consiglio,  dopo  la  discussione  sui  criteri  generali  del
Regolamento,  attribuisce  alla Commissione il compito di approvare i
singoli   articoli,   riservandosi   il   voto   finale   sull'intero
provvedimento.


ARTICOLO   26. Controllo sulle leggi

  Le  leggi regionali sono comunicate al Commissario del Governo, per
l'apposizione  del  visto,  entro cinque giorni dalla data della loro
approvazione.

Nel  caso  di  opposizione  da  parte  del  Governo,  il  Consiglio
riesamina  la legge nella prima seduta successiva al rinvio. Nel caso
di  nuova  approvazione, a maggioranza dei Consiglieri assegnati alla
Regione,  la legge viene comunicata al Commissario nel termine di cui
al comma precedente.


ARTICOLO   27. Promulgazione delle leggi

  Le   leggi   regionali   sono   promulgate   entro   dieci   giorni
dall'apposizione del visto o dalla scadenza del termine per il rinvio
da  parte  del  Governo  ovvero  dalla  scadenza  del  termine di cui
all'articolo 127 ultimo comma della Costituzione.

Nel  caso  in  cui  l'impugnazione del Governo venga respinta dalla
Corte   costituzionale   o   dal   Parlamento,   il  termine  per  la
promulgazione  decorre dalla data della comunicazione o, in mancanza,
della pubblicazione della relativa decisione.

Il  testo  della  legge  è  preceduto dalla Formula: "Il Consiglio
regionale ha approvato. Il Presidente della Giunta promulga".

Al testo della legge segue la formula: "La presente legge regionale
è  pubblicata  nel  Bollettino  Ufficiale  della  Regione.  È fatto
obbligo  a chiunque spetti di osservarla e farla osservare come legge
della Regione toscana".


ARTICOLO   28. Pubblicazioni delle leggi

  Le  leggi  regionali sono pubblicate nel Bollettino Ufficiale della
Regione  immediatamente  e  comunque  non  oltre  dieci  giorni dalla
promulgazione  ed entrano in vigore il quindicesimo giorno successivo
alla loro pubblicazione, salva l'ipotesi della urgenza prevista dallo
articolo 127, secondo comma, della Costituzione.


ARTICOLO   29. Promulgazione e pubblicazione dei regolamenti

  I regolamenti sono promulgati entro dieci giorni dalla scadenza del
termine  stabilito  per il controllo e sono pubblicati nel Bollettino
Ufficiale  della Regione immediatamente e comunque entro dieci giorni
dalla  data  della  promulgazione;  Entrano in vigore il quindicesimo
giorno successivo alla loro pubblicazione.

Nel  caso  in  cui  il  Consiglio ne abbia dichiarato l'urgenza, la
promulgazione  e  l'entrata  in  vigore  non sono soggette ai termini
suindicati.

Il testo del Regolamento è preceduto dalla formula:
  "Il  Consiglio  regionale  ha approvato. Il Presidente della Giunta
regionale  promulga".  Al testo del Regolamento segue la formula: "Il
presente Regolamento regionale è pubblicato nel Bollettino Ufficiale
della  Regione.  È  fatto  obbligo a chiunque spetti di osservarlo e
farlo osservare come Regolamento della Regione toscana".


ARTICOLO   30. Annullamento o abrogazione di leggi regionali

  Nel  caso  in cui una legge della Regione venga, anche parzialmente
dichiarata  illegittima  dalla  Corte  costituzionale  o  annullata a
seguito  di deliberazione del Parlamento ovvero abrogata in seguito a
referendum,  la questione relativa ai provvedimenti consequenziali da
adottare  viene  iscritta  all'ordine  del  giorno della prima seduta
successiva  alla  pubblicazione  della  sentenza  della Corte o della
deliberazione  del Parlamento ovvero alla proclamazione dei risultati
del referendum.


ARTICOLO   31. Riassunzione di precedenti proposte

  Il  Consiglio  puo'  decidere  di  riassumere, nelle forme e con le
modalità  stabilite  dal Regolamento interno, le proposte presentate
nella precedente legislatura.

Il  Regolamento deve prevedere modalità per l'esame delle proposte
che abbiano esaurito la fase referente nella precedente legislatura.

Per  le  proposte  di  iniziativa  popolare  non  è  necessaria la
ripresentazione nella nuova legislatura.


ARTICOLO   32. Procedimento degli atti amministrativi

  Il   procedimento   di  formazione  degli  atti  amministrativi  di
competenza del Consiglio è disciplinato dalla legge regionale di cui
all'articolo 60 salve, in quanto applicabili, le disposizioni dettate
dal presente Statuto per l'approvazione delle leggi e dei regolamenti
e per l'urgenza.


ARTICOLO   33. Riesame degli atti amministrativi

  Il   Consiglio   delibera,   a  maggioranza  semplice,  sugli  atti
amministrativi  rinviati dall'organo statale di controllo nella prima
seduta successiva alla trasmissione della richiesta alla Presidenza.


ARTICOLO   34. Inchieste

  Il  Consiglio puo' disporre inchieste su materie che interessino la
Regione.

L'inchiesta  deve  essere disposta quando lo richieda un quinto dei
consiglieri assegnati alla Regione.

L'Ufficio  di  Presidenza  istituisce, in tal caso, una Commissione
speciale formata nei modi di cui all'articolo 18.


ARTICOLO   35.  Richiesta di referendum

  Il Consiglio, a maggioranza dei Consiglieri assegnati alla Regione,
delibera  di richiedere i referendum previsti dagli articoli 75 e 138
della   Costituzione,   su   proposta   della  Giunta  o  di  ciascun
Consigliere.

La  proposta  è  iscritta all'ordine del giorno della prima seduta
successiva alla data della presentazione.

                             

 TITOLO III LA GIUNTA E IL SUO PRESIDENTE


ARTICOLO   36. (Numero dei componenti la Giunta)

La giunta è composta dal presidente  e  da  un  numero di componenti
non inferiore a sei e non  superiore a dodici (modificato).



ARTICOLO   37.  Elezione del Presidente e della Giunta

  Il  Consiglio  è  convocato  entro  quindici giorni dalla elezione
dell'Ufficio   di   presidenza  per  eleggere  la  Giunta  e  il  suo
Presidente.

L'elezione    è   preceduta   da   un   dibattito   su   documenti
politico-programmatici,   presentati   da   almeno   un   quinto  dei
Consiglieri  assegnati  alla Regione e comprendenti l'indicazione del
candidato alla presidenza e la proposta di composizione della Giunta.
All'elezione  del Presidente della Giunta fra i candidati proposti si
procede con votazione per appello nominale.

Alla  prima  votazione  devono  partecipare  almeno  tre quinti dei
Consiglieri  assegnati  alla Regione; risulta eletto il candidato che
ottiene  il  voto  della  maggioranza  dei Consiglieri assegnati alla
Regione.  Se  alla  votazione  non partecipa il numero di Consiglieri
richiesto o se nessun candidato ottiene la maggioranza necessaria, si
procede  ad  una  seconda  votazione  alla  quale deve partecipare la
maggioranza dei Consiglieri assegnati alla Regione; risulta eletto il
candidato  che  ottiene  il  voto  della  maggioranza dei Consiglieri
assegnati  alla  Regione.  Se  anche  nella  seconda votazione nessun
candidato  risulta  eletto, nella terza vengono posti in votazione di
ballottaggio  i  due  candidati che hanno ottenuto più voti. Risulta
eletto il candidato che ottiene più voti. In caso di parità risulta
eletto il candidato più anziano di età.

Nel  corso  della  seduta  il  Consiglio approva con unico voto per
appello  nominale  la  proposta di composizione della Giunta compresa
nello stesso documento.

La  proposta  risulta approvata se ottiene la maggioranza dei voti,
esclusi gli astenuti ed i voti nulli. In caso di mancata approvazione
si intende revocato lo stesso Presidente.

L'elezione  del  Presidente  e della Giunta comporta l'approvazione
del   documento   politico-programmatico  con  il  quale  sono  stati
proposti.


ARTICOLO   38.  Permanenza in carica della Giunta

  La Giunta e il suo Presidente rimangono in carica fino all'elezione
del nuovo Presidente e della nuova Giunta.

Solo la mancata approvazione del bilancio e del programma regionale
di sviluppo economico comporta le dimissioni della Giunta.


ARTICOLO   39. Revoca della Giunta e del suo Presidente

  La   Giunta   e   il   suo   Presidente   possono  essere  revocati
congiuntamente  dal Consiglio sulla base di una mozione presentata da
almeno  un  quinto  dei  Consiglieri  o  da tre Presidenti di gruppo,
votata  per  appello  nominale  e  approvata  dalla  maggioranza  dei
Consiglieri, che partecipano al voto.

Allorchè  sia  presentata  una  mozione di revoca, il Consiglio è
appositamente  convocato non prima di cinque e non oltre dieci giorni
dalla data del deposito presso l'ufficio di presidenza.


ARTICOLO   40. Dimissioni della Giunta, del suo Presidente o di componenti la Giunta

  Le  dimissioni  della  Giunta  e  quelle  del  suo  Presidente sono
indirizzate  al  Consiglio  e  presentate al Presidente del Consiglio
stesso.

Le   dimissioni   di   componenti   la   Giunta   sono   comunicate
immediatamente   dal   Presidente  della  Giunta  al  Presidente  del
Consiglio.

Le  dimissioni  della Giunta, del suo Presidente o di componenti la
Giunta hanno effetto solo dopo che il Consiglio ne ha preso atto.


ARTICOLO   41. Decadenza della Giunta

  Le  dimissioni, la decadenza o la morte del Presidente della Giunta
comportano di diritto la decadenza dell'intera Giunta.

La  riduzione  per  dimissioni,  decadenza  o  morte del numero dei
componenti  la  Giunta  alla  metà  di  quello iniziale, comporta di
diritto la decadenza dell'intera Giunta.


ARTICOLO   42. Sostituzione della Giunta

  In  caso  di  revoca, di dimissioni o di decadenza della Giunta, il
Consiglio  è convocato al più presto e comunque entro trenta giorni
per la elezione della Giunta e del suo Presidente.

Fino   all'elezione   della   nuova  Giunta,  la  Giunta  revocata,
dimissionaria o decaduta cura esclusivamente gli affari correnti.


ARTICOLO   43. Integrazione della composizione della Giunta

  Salvo   il   caso   previsto   dall'articolo   41,  secondo  comma,
nell'ipotesi   di  dimissioni,  decadenza  o  morte  di  uno  o  più
componenti  la  Giunta, il Consiglio è convocato entro trenta giorni
per l'integrazione della Giunta che avviene con le modalità previste
dall'articolo  37,  quarto  comma,  su  proposta  di  un  quinto  dei
Consiglieri assegnati alla Regione.


ARTICOLO   44. Funzionamento della Giunta

  La  Giunta  delibera validamente con l'intervento della maggioranza
dei  componenti  ed  a  maggioranza  dei presenti. In caso di parità
prevale il voto del Presidente.

Le sedute della Giunta non sono pubbliche.


ARTICOLO   45. Organizzazione interna della Giunta

  Le  attività  conseguenti alle competenze della Giunta sono svolte
collegialmente.

Ciascun componente la Giunta puo' essere incaricato da quest'ultima
di  seguire  determinate questioni attinenti all'attività regionale,
riferendo   continuativamente   su   di  esse,  facendo  proposte  di
intervento  e  curando  l'esatta  esecuzione  delle  decisioni  della
Giunta.

Ai  fini  di  cui sopra i componenti la Giunta dirigono l'attività
degli  uffici  regionali. Al Presidente o ad uno o più componenti la
Giunta   è   altresi'   affidata   da   quest'ultima   la  direzione
organizzativa degli uffici regionali.

Oltre  allo  svolgimento  dei  compiti  suindicati, i componenti la
Giunta  possono essere delegati a firmare atti che costituiscono mera
esecuzione di deliberazioni della Giunta.

Un  componente  la  Giunta  è  designato  da  questa a svolgere le
funzioni di segretario del collegio.


ARTICOLO   46. Funzioni della Giunta

  La  Giunta  è  l'organo  esecutivo  della  Regione  ed esercita le
funzioni espressamente conferitele dalla Costituzione, dallo Statuto,
dalle leggi regionali.

La Giunta:
    a)  provvede,  ove  occorra, a dare esecuzione alle deliberazioni
del Consiglio;
    b) predispone e presenta al Consiglio, sulla base degli indirizzi
di  cui  alla  lettera  c) dell'articolo 21, gli schemi del programma
regionale  di sviluppo economico, del piano urbanistico e degli altri
piani regionali;
    c) cura l'attuazione del programma e dei piani della Regione;
    d)  delibera  lo  storno  di fondi da un articolo all'altro dello
stesso  capitolo  del  bilancio,  dandone  comunicazione immediata al
Consiglio;
    e) amministra il patrimonio e il demanio della Regione;
    f)  coordina l'attività degli uffici, degli enti e delle aziende
regionali;
    g)  delibera  i  contratti  della Regione nei modi e con i limiti
stabiliti dalla legge regionale;
    h)   promuove  i  giudizi  di  legittimità  costituzionale  e  i
conflitti di attribuzione, informandone preventivamente il Consiglio;
    i)  delibera  in  materia  di  liti  attive  e passive, rinunce e
transazioni nei modi e con i limiti stabiliti dalla legge regionale;
    l)  delibera  sui  progetti  di  lavori  uniformandosi  ai  piani
generali concernenti l'esecuzione delle opere pubbliche;
    m) adotta i provvedimenti relativi al personale;
    n) decide i ricorsi amministrativi.


ARTICOLO   47. Funzioni del Presidente della Giunta

  Il Presidente della Giunta:
    a) rappresenta la Regione;
    b) promulga le leggi e i regolamenti regionali;
    c)  convoca  e  presiede  la  Giunta e ne stabilisce l'ordine del
giorno tenendo conto delle proposte dei componenti la Giunta;
    d)  dirige  le  funzioni amministrative delegate dallo Stato alla
Regione  essendone  responsabile  verso  la  Giunta  e il Consiglio e
uniformandosi alle istruzioni del Governo nella Repubblica;
    e)  rappresenta  in  giudizio  la Regione e promuove davanti alle
autorità   giudiziarie   i   provvedimenti  cautelari  e  le  azioni
possessorie, riferendone alla Giunta nella prima adunanza;
    f)  designa uno dei componenti la Giunta a sostituirlo in caso di
impedimento,  con  decreto  da  pubblicarsi  nel Bollettino Ufficiale
della Regione;
    g)  esercita  le  altre  attribuzioni  espressamente conferitegli
dalla Costituzione, dallo Statuto e dalle leggi regionali.



TITOLO IV PROGRAMMAZIONE, FINANZE, DEMANIO E PATRIMONIO REGIONALE


ARTICOLO   48.  Programma regionale di sviluppo economico

  La  legge  regionale  determina  gli strumenti della programmazione
regionale,  ne  disciplina le procedure e gli organi, informandosi ai
criteri della partecipazione di cui all'articolo 5.

Le  linee  del programma regionale di sviluppo economico, approvate
dal  Consiglio,  costituiscono l'elemento primario di riferimento per
il concorso della Regione alle scelte della programmazione nazionale.


ARTICOLO   49. Piano pluriennale di spesa della Regione

  La   legge  regionale  stabilisce  i  criteri  e  le  modalità  di
elaborazione  e  di  attuazione  del piano pluriennale di spesa della
Regione  che,  relativamente  al  periodo  di  durata  del  programma
regionale   di   sviluppo,  precisa  gli  obiettivi  e  le  priorità
dell'attività  regionale  e,  in  linea  di massima, la ripartizione
della spesa fra i diversi esercizi cui si riferisce.


ARTICOLO   50. Approvazione del programma e dei piani

  Il  Regolamento  del Consiglio stabilisce procedure particolari per
l'esame, l'approvazione e la modificazione del programma regionale di
sviluppo  economico  del  piano  pluriennale  di spesa e dei piani di
intervento settoriale.


ARTICOLO   51. Organismi di ricerca per la programmazione

  La  Regione  puo'  istituire  organismi  o  avvalersi  di organismi
esistenti  per  la  raccolta dei dati necessari alla elaborazione del
programma  regionale  di  sviluppo economico, dei piani di intervento
settoriale  e  allo  svolgimento delle attività della Regione, degli
enti locali e degli altri enti e associazioni interessate.

Gli  studi preparatori per gli atti della programmazione economica,
per  i  provvedimenti su problemi economici e sociali e, in generale,
la   consulenza  e  gli  studi  sugli  aspetti  economici  e  sociali
dell'attività  regionale,  sono di norma affidati ad un organismo di
ricerca  la  cui  organizzazione ed i cui compiti sono definiti dalla
legge  regionale.  A  tali fini la Regione puo' altresi' avvalersi di
organismi esistenti ed idonei allo scopo.


ARTICOLO   52. Ordinamento contabile

  La   legge   regionale,   nei   limiti   dell'articolo   119  della
Costituzione,  disciplina l'ordinamento contabile della Regione ed in
particolare  stabilisce  le  date per la presentazione del bilancio e
del   conto   consuntivo   e   determina   la  durata  dell'esercizio
provvisorio.

La  legge  regola  anche  i serviti di tesoreria ed esattoria della
Regione.


ARTICOLO   53.  Bilanci regionali

  Al  bilancio  preventivo è allegata una relazione sulla situazione
economica  e  sociale  della Regione ed una sullo stato di attuazione
del  programma,  dei  piani settoriali, dei singoli progetti od opere
della  Regione stessa, con la indicazione dei risultati finanziari ed
operativi.

Il  bilancio  della Regione pone in evidenza i costi ed i risultati
finanziari previsti per ciascun piano o progetto della Regione stessa
in relazione agli obiettivi e alle previsioni pluriennali di spesa.

Al  bilancio  preventivo  è  allegato  un bilancio previsionale di
cassa.

I  bilanci  degli  enti  e  delle aziende regionali sono presentati
dalla Giunta e vengono discussi ed approvati dal Consiglio unitamente
al bilancio regionale.

Ai  fini  di  informazione  e  di  coordinamento, sono trasmessi al
Consiglio anche i bilanci delle società a partecipazione regionale.


ARTICOLO   54. Commissione di controllo

  Il Consiglio istituisce una Commissione permanente di controllo che
vigila sulla gestione del patrimonio e del bilancio, effettua l'esame
del conto consuntivo della Regione ed esercita il controllo contabile
sugli  atti  del  Consiglio  che  importino  spese  sui fondi ad esso
attribuiti dal bilancio regionale.

La  Commissione riferisce al Consiglio in ordine ai risultati della
propria   attività  e  formula  proposte  per  eventuali  azioni  di
responsabilità.


ARTICOLO   55. Demanio e patrimonio

  La  Regione ha un proprio demanio e patrimonio secondo le modalità
stabilite con legge della Repubblica.


ARTICOLO   56. Tributi regionali

  La  Regione  istituisce e regola con legge i tributi propri ad essa
attribuiti a norma dell'articolo 119 della Costituzione.



TITOLO V  L'AMMINISTRAZIONE REGIONALE


ARTICOLO   57. Organizzazione delle funzioni regionali

  La  Regione  riconosce  nei  Comuni  e  nelle  Province i soggetti,
fondamentali dell'organizzazione amministrativa locale.

Esercita  normalmente le sue funzioni amministrative delegandole ai
Comuni,  alle  Province o ad altri enti locali, inclusi quelli di cui
all'articolo 68 dello Statuto, o valendosi dei loro uffici.

Istituisce  con legge regionale propri uffici per l'esercizio delle
funzioni di indirizzo e controllo della programmazione.

Per   le   attività  rivolte  allo  sviluppo  economico-sociale  e
culturale o per l'erogazione di servizi di livello regionale, che per
loro  speciale  natura  e dimensione non possono essere delegate agli
enti  di  cui  al  primo  comma,  la  Regione, sentiti tali enti e le
organizzazioni  sociali  interessate, puo' promuovere la costituzione
di  enti  o  aziende  a  carattere  consortile  fra  gli enti locali,
istituire  enti  o  aziende  regionali; promuovere la costituzione di
società  di diritto privato nelle quali sia assicurata la prevalente
partecipazione   della  Regione  e  degli  enti  locali  o  assumervi
partecipazioni.


ARTICOLO   58.  Enti dipendenti dalla Regione

  Gli  enti e le aziende regionali sono istituiti con legge regionale
che  ne  determina  i  fini,  le  attribuzioni,  l'organizzazione, le
caratteristiche  del  rapporto  di  dipendenza  in  modo  che la loro
attività  sia  conforme  alle  direttive  della  Regione. Gli organi
amministrativi  degli  enti e delle aziende sono nominati, in modo da
rappresentarvi  la minoranza, dal Consiglio che potrà scioglierli in
caso di inosservanza di direttive di particolare rilievo.

Il   Consiglio   impartisce   direttive   generali   sull'attività
complessiva,  approva gli atti principali, verifica i risultati della
gestione.

La Giunta è responsabile di fronte al Consiglio del rispetto delle
direttive da questo impartite.


ARTICOLO   59. Società a partecipazione regionale

  Spetta al Consiglio deliberare sulla costituzione delle società di
cui  all'articolo 57 o sull'assunzione di partecipazioni e nominare i
rappresentanti   della   Regione   in  dette  società,  in  modo  da
rappresentare le minoranze.

La Giunta indirizza l'attività dei rappresentanti nel quadro delle
direttive generali stabilite dal Consiglio.


ARTICOLO   60. Procedimento amministrativo

  Salva   la   prescrizione  dell'articolo  32,  la  legge  regionale
disciplina  il  procedimento di formazione degli atti amministrativi,
stabilisce  le  particolari forme di pubblicità che possano renderne
effettiva  la conoscenza da parte del più largo numero di cittadini,
prevede  che  ciascun  cittadino  possa  ottenere  copia  degli  atti
amministrativi  e  che  i  diretti  interessati, ai fini della tutela
giurisdizionale  dei  loro  diritti  e interessi, possano avere copia
anche degli atti del procedimento.

La  legge regionale regola inoltre i ricorsi amministrativi e detta
norme    sul    valore    da   attribuire   al   silenzio   mantenuto
dall'amministrazione su ricorsi o istanze.


ARTICOLO   61. Difensore civico

  Con legge regionale è istituito l'ufficio del difensore civico che
cura, a richiesta di singoli cittadini, il regolare svolgimento delle
loro pratiche presso l'amministrazione regionale.

La  legge  regola  le modalità di nomina e i modi di esercizio dei
compiti del difensore civico.


ARTICOLO   62. Il personale regionale

  Il  personale  della Regione, delle aziende e degli enti dipendenti
è   assegnato  ad  un  ruolo  organico  unico  approvato  con  legge
regionale.

I  provvedimenti  relativi  al  personale  addetto  agli uffici del
Consiglio  sono  presi  su  richiesta  dell'ufficio di presidenza del
Consiglio e d'intesa col medesimo.

I provvedimenti relativi al personale addetto alle aziende autonome
ed  agli  enti  dipendenti  sono  presi  d'intesa  con  i loro organi
amministrativi.

Il  personale  trasferito  alla Regione dallo Stato o da altri enti
pubblici conserva i diritti economici acquisiti.

La  legge  regionale  determina lo stato giuridico ed economico del
personale,   stabilisce  procedimenti  che  garantiscano  a  tutti  i
cittadini  condizioni  di  eguaglianza  nell'assunzione  agli  uffici
regionali  e  assicura l'esercizio dei diritti sindacali da parte dei
dipendenti della Regione.

La  legge  regionale  puo'  prevedere  che,  per  compiti  speciali
richiedenti  particolari  competenze  professionali ed organizzative,
siano  conferiti  incarichi  per  periodi  determinati  a  condizioni
stabilite contrattualmente.

Il  personale  regionale non puo' valersi del segreto d'ufficio nei
confronti dei Consiglieri regionali.



TITOLO VI GLI ENTI LOCALI


ARTICOLO   63. La Regione e le autonomie locali

  La  Regione  adegua  i  principi e i metodi della propria attività
alle esigenze dell'autonomia e del decentramento.

Favorisce  il  potenziamento  effettivo dell'autonomia dei Comuni e
delle Province e la loro aggregazione in strutture comprensoriali.


ARTICOLO   64. Delega di funzioni regionali

  Un'apposita  legge  regionale,  emanata  previa consultazione degli
enti  destinatari  della  delega,  stabilisce  norme  generali  sulle
modalità  e i limiti dell'esercizio del potere di delega di funzioni
regionali.

Gli  enti  locali  devono  essere consultati in ordine al contenuto
della   delega,  alle  modalità  del  suo  esercizio,  agli  aspetti
organizzativi   e  finanziari.  La  delega  è  conferita  con  legge
regionale  che  provvede  in  ordine  ai  mezzi  necessari  agli enti
delegati per far fronte ai relativi oneri aggiuntivi.

A  tal  fine  il personale regionale potrà essere comandato presso
gli  enti  locali  delegati,  con il loro consenso, restando a carico
della Regione ogni onere relativo.


ARTICOLO   65. Direttive in ordine alle attività delegate

  Gli indirizzi relativi alle attività delegate sono contenuti nella
legge di delega.

Direttive  ulteriori di carattere generale possono essere impartite
successivamente dal Consiglio.


ARTICOLO   66. Revoca della delega e sostituzione

  La  delega  è  revocata  con  legge  regionale,  sentiti  gli enti
delegati,  in  caso  di  gravi  e  reiterate  violazioni di direttive
regionali.

Qualora  l'ente  delegato  non  provveda  in ordine ai singoli atti
inerenti  a  funzioni  delegate,  la  Giunta,  sentita la commissione
consiliare competente puo' sostituirsi ad esso.

È esclusa ogni possibilità di avocazione.


ARTICOLO   67. Utilizzazione degli uffici degli enti locali

  L'utilizzazione  degli  uffici degli enti locali avviene in base ad
accordi fra la Regione e gli enti interessati.


ARTICOLO   68. Enti comprensoriali

  Al  fine  di  realizzare  un'organica  programmazione  economica  e
sociale,  un  ulteriore decentramento e una organizzazione fondata su
ambiti  territoriali  adeguati,  la  Regione  promuove e favorisce la
costituzione  di  enti  comprensoriali  anche  prevedendo  interventi
finanziari  e  delegando  ad  essi  l'esercizio  di  proprie funzioni
amministrative.

Tali enti dovranno avere struttura associativa di Comuni o Province
o, comunque, essere loro emanazione diretta.

La  Regione opera affinchè l'organizzazione periferica dello Stato
sia  adeguata  all'articolazione  territoriale  indicata  dagli  enti
locali e dalla Regione stessa.


ARTICOLO   69. Circoscrizioni comunali

  La Regione, sentite le popolazioni interessate mediante referendum,
puo'  con  legge  istituire  nel  proprio  territorio  nuovi  Comuni,
procedere  alla  fusione  di  Comuni  esistenti e modificare, le loro
circoscrizioni e denominazioni.

La  legge  regionale  stabilisce  le  modalità  di  attuazione del
referendum di cui al comma precedente.


ARTICOLO   70. Controllo sugli enti locali

  Il   controllo  sugli  atti  degli  enti  locali,  compresi  quelli
deliberati  nell'esercizio  di  funzioni  delegate  dalla Regione, è
esercitato  da  un organo della Regione, costituito nei modi previsti
dalla   legge  dello  Stato  in  armonia  con  i  principi  contenuti
nell'articolo  130  della  Costituzione.  Tale  organo  ha  sede  nel
capoluogo della Regione.

Sezioni  decentrate  sono  istituite nei capoluoghi di Provincia ed
altre  potranno essere istituite con leggi regionali in sedi diverse.
La competenza dell'organo regionale e delle sue sezioni decentrate è
stabilita  con  legge regionale. L'attività delle sezioni decentrate
è coordinata dall'organo regionale.

La  legge  regionale  determina  le  modalità  del  controllo  e i
rapporti dell'organo di controllo con il Consiglio e la Giunta.



TITOLO VII  PARTECIPAZIONE, INIZIATIVA E REFERENDUM


ARTICOLO   71. Partecipazione

  La Regione riconosce i partiti politici come strumenti fondamentali
per  la  determinazione  della  politica  regionale ed individua come
centri   essenziali   di   partecipazione   dei  cittadini  gli  enti
territoriali,  i sindacati, il movimento cooperativo e tutte le altre
formazioni sociali.


ARTICOLO   72. Dovere di informazione

  La  Regione  riconosce  il  diritto  delle formazioni sociali e dei
cittadini  all'informazione sull'attività regionale come premessa ad
una effettiva partecipazione democratica.

La  legge  regionale  stabilisce  le forme opportune perchè, anche
avvalendosi  dei  mezzi di comunicazione di massa, sia soddisfatto il
diritto del cittadino all'informazione.

La  Regione, nei modi previsti dalla legge regionale, garantisce la
disponibilità  dei  dati  raccolti  dagli  uffici propri e da quelli
degli  enti  ed aziende da essa dipendenti. La legge impone limiti al
solo  fine  del  rispetto  dei diritti costituzionali dei cittadini e
della  riservatezza necessaria al buon andamento dell'amministrazione
regionale.


ARTICOLO   73. Enti locali e partecipazione

  La Regione consulta i Comuni, le Province e gli enti comprensoriali
sulle principali questioni di rilievo generale e sui problemi di loro
specifico interesse.

La  Regione consulta periodicamente i Comuni, le Province, gli enti
comprensoriali  e  gli  enti locali delegati a norma dell'articolo 57
sui problemi che attengono alla attività della Regione.

I   Comuni  e  le  Province  possono  rivolgere  interrogazioni  al
Consiglio  regionale.  L'Ufficio di presidenza provvede alla risposta
entro  i  termini  previsti dal Regolamento, acquisiti i pareri della
Giunta e della competente commissione consiliare.


ARTICOLO   74. Petizione

  Tutti  i  cittadini  possono  rivolgere  petizioni al Consiglio per
richiederne   l'intervento   o   per   sollecitare   la  adozione  di
provvedimenti d'interesse generale.


ARTICOLO   75. Iniziativa popolare

  L'iniziativa  popolare delle leggi, dei regolamenti e, con i limiti
stabiliti  dalla  legge regionale, degli atti amministrativi spetta a
tremila  elettori  della  Regione, a tre Consigli comunali, a ciascun
Consiglio  provinciale,  a  ciascun  Consiglio  di  valle o comunità
montana e a ciascuno degli enti di cui all'articolo 68.


ARTICOLO   76. Procedimento per le proposte di iniziativa popolare

  Il  Presidente  del  Consiglio trasmette immediatamente la proposta
alla  Commissione  competente,  corredata  dal  parere  della  Giunta
regionale relativo particolarmente alla compatibilità della proposta
con  il  piano  pluriennale  di spesa della Regione e con il bilancio
annuale alla idoneità delle fonti di copertura indicate.

La  Commissione è tenuta, ove ne sia fatta richiesta, ad ammettere
alla discussione sul progetto una delegazione di presentatori.

In  ogni  caso  il Consiglio delibera sulla proposta entro sei mesi
dalla  presentazione. Qualora, entro tale termine, sulla proposta non
sia  stato  adottato alcun provvedimento, essa è iscritta di diritto
all'ordine del giorno del Consiglio e discussa nella prima seduta con
precedenza su ogni altro argomento.

Le  modalità  del  procedimento sono stabilite dal Regolamento del
Consiglio.


ARTICOLO   77. Referendum abrogativo di leggi e regolamenti regionali

  È  indetto referendum popolare per deliberare l'abrogazione totale
o  parziale  di  una  legge  o  di un regolamento regionale quando lo
richiedono   trentamila   elettori   della  Regione  o  tre  Consigli
provinciali ovvero quindici Consigli comunali o almeno dieci Consigli
comunali che rappresentino un decimo della popolazione della Regione.

La  proposta  soggetta  a referendum è approvata se ha partecipato
alla  votazione  la  maggioranza degli elettori della Regione e se è
raggiunta la maggioranza dei voti validamente espressi.

In  caso  di  approvazione  della  proposta,  le norme sottoposte a
referendum  perdono  efficacia  a  partire  dal  sessantesimo  giorno
successivo alla proclamazione dei risultati.

Le  ulteriori modalità di attuazione del referendum sono stabilite
dalla legge regionale.


ARTICOLO   78. Referendum su provvedimenti amministrativi

  Possono  essere  sottoposti  a  referendum, nei modi e con i limiti
stabiliti  dalla  legge  regionale, i provvedimenti amministrativi di
competenza del Consiglio.


ARTICOLO   79. Limiti al referendum

  Non  possono  essere  abrogati  mediante  referendum  il  programma
regionale   di   sviluppo  economico  e  le  leggi  e  i  regolamenti
riguardanti il bilancio e i tributi.

I  regolamenti meramente esecutivi di norme legislative non possono
essere  sottoposti  a referendum se la proposta non riguarda anche le
relative norme legislative.


ARTICOLO   80. Modalità del referendum

  La  legge  regionale  stabilisce il periodo dell'anno in cui devono
essere  depositate  le  richieste di referendum e il giorno in cui si
procede alla votazione.

L'atto  per  il quale sia stato indetto un referendum che non abbia
riportato  la  necessaria  maggioranza  non  puo'  essere  nuovamente
sottoposto a referendum nel corso della stessa legislatura.


ARTICOLO   81. Agevolazioni per l'iniziativa e il referendum

  La legge regionale dispone particolari agevolazioni per la raccolta
e   l'autenticazione  delle  firme  necessarie  per  le  proposte  di
iniziativa popolare e di referendum.


ARTICOLO   82. Giudizio sull'ammissibilità dell'iniziativa e del referendum

  Il  giudizio  sull'ammissibilità dell'iniziativa popolare ai sensi
dell'articolo  75 e sull'ammissibilità del referendum ai sensi degli
articoli 77, 78, 79, 80 è rimesso al Consiglio.

L'iniziativa  e  il  referendum  sono ammessi se il Consiglio entro
trenta  giorni  non  ne  dichiara l'inammissibilità mediante mozione
motivata  approvata  a  maggioranza  dei  Consiglieri  assegnati alla
Regione.



TITOLO VIII  REVISIONE DELLO STATUTO


ARTICOLO   83. Modifica e abrogazione dello Statuto

  La  modifica  e  l'abrogazione  dello  Statuto  sono deliberate dal
Consiglio a maggioranza dei Consiglieri assegnati alla Regione.

Per  l'iniziativa e il procedimento di modifica e di abrogazione si
applicano   le  disposizioni  dettate  dallo  Statuto  per  le  leggi
regionali.

La  delibera  di  abrogazione dello Statuto non è valida se non è
accompagnata dalla delibera di approvazione di un nuovo Statuto.



NORME TRANSITORIE

   I

  Fino  all'entrata  in  vigore  della legge regionale prevista dalla
lettera  g)  dell'articolo  46  dello Statuto, il Consiglio regionale
delibera:
    a)  sull'acquisto  di immobili, azioni o obbligazioni industriali
nonchè  sulle  locazioni  e sulle conduzioni ultraquinquennali o che
abbiano un valore complessivo superiore a cento milioni di lire;
    b)  sull'alienazione  di immobili, di titoli del debito pubblico,
di titoli di credito o di azioni od obbligazioni industriali, nonchè
sulla istituzione di servitù passive;
    c)  sugli  altri  contratti che superino annualmente l'importo di
cinquanta  milioni  di  lire;  comprendendo  in tale somma ogni spesa
riguardante  lo  stesso  oggetto,  ovvero che superino, per lo stesso
oggetto, i trecento milioni allorquando riguardino opere pubbliche.


  II

  Il  comando  del  personale  dipendente dalle amministrazioni dello
Stato,  degli  enti  locali e dagli enti pubblici, è richiesto dalla
Giunta alle amministrazioni interessate sulla base delle necessità e
dei criteri di selezione approvati dal Consiglio.


  III

  Fino   all'entrata   in   vigore   della  legge  regionale  di  cui
all'articolo  70,  il controllo è esercitato dal Comitato regionale,
secondo  le  modalità previste dalle leggi vigenti, sia direttamente
che  attraverso  le  proprie  sezioni  in  conformità  ai criteri di
decentramento che saranno indicati dal Consiglio.


