Testo unico delle Leggi sul personale.

Il Consiglio Regionale ha approvato il 18-7-1989
Il Commissario del Governo ha apposto il visto il 12-8-1989
Il Presidente  della Giunta  Regionale promulga la seguente legge
regionale:

ARTICOLO 1
(Finalità)

1.  A  norma  dell'art.  62  dello  Statuto,  la  presente  legge
disciplina  gli  istituti  giuridici  ed  economici  relativi  al
personale dipendente della Regione Toscana.

2. La  Giunta adotta  i provvedimenti  relativi al  personale nel
rispetto dell'art. 62, 2o comma, dello Statuto.

TITOLO I
PERSONALE REGIONALE

Capo I
RUOLO DEL PERSONALE

ARTICOLO 2
(Qualifiche funzionali)

1. Il  personale  della  Regione,  delle  aziende  e  degli  enti
dipendenti è assegnato ad un ruolo unico regionale ed inquadrato
in otto  qualifiche funzionali  e nella prima e seconda qualifica
funzionale dirigenziale.

2. Le qualifiche funzionali del personale regionale si articolano
nei profili  professionali indicati  nell'ambito delle qualifiche
funzionali descritte  agli artt.  5, 6, 7, 8, 9, 10, 11, 12, 16 e
17 e riportate nella tabella di cui all'allegato "A".

ARTICOLO 3
(Dotazione organica)

1. La  dotazione organica  complessiva del  personale  del  ruolo
unico regionale è stabilita come segue:

Accanto alle  Qualifiche funzionali  è indicata la Dotazione (n.
posti)

II        qualifica dirigenziale    139
I         qualifica dirigenziale    356
VIII      qualifica                 940
VII       qualifica                1127
VI        qualifica                1445
V         qualifica                 272
IV        qualifica                 880
III       qualifica                 222
II        qualifica                   9
I         qualifica                   0
---------------------------------------
Totale                             5390

2. I  primi 210  posti della dotazione organica del personale del
ruolo unico  regionale  dell'VIII  qualifica  funzionale  che,  a
decorrere dal  23-1-1988, data  di entrata  in vigore della legge
regionale 29  dicembre 1987,  n. 62, si sono resi e si renderanno
vacanti  per  cessazione  dal  servizio  a  qualsiasi  titolo  di
dipendenti inquadrati  in  tale  qualifica  sono  automaticamente
riconvertiti, nel  rapporto di 1 a 2 e con effetto dal momento in
cui  le  singole  vacanze  si  verificano,  in  posti  della  VII
qualifica funzionale  (n. 70)  e  in  posti  della  VI  qualifica
funzionale (n. 140).

3. la  riconversione dei posti di cui al precedente comma, con le
modalità ivi  indicate, è dichiarata dalla Giunta Regionale con
deliberazioni periodiche  che effettuano  la  ricognizione  delle
cessazioni dal  servizio nella  VIII qualifica  funzionale  e  la
relativa ripartizione  tra i profili professionali della VII e VI
qualifica funzionale.  Per la  copertura dei  predetti posti cono
utilizzabili le  graduatorie in  atto dei  concorsi pubblici, nei
limiti  della   validità  triennale  delle  stesse,  sentite  le
Organizzazioni Sindacali.

4. In relazione alle esigenze di funzionalità della Regione, per
l'attuazione dei  compiti  istituzionali  e  delle  finalità  ed
obiettivi del  programma  regionale  di  sviluppo,  il  Consiglio
Regionale con  deliberazione adottata  su proposta  della Giunta,
nel rispetto  degli artt.  9 e  62, secondo comma, dello Statuto,
sentite le  Organizzazioni  Sindacali  del  personale  regionale,
determina, nell'ambito  della dotazione organica complessiva e di
ciascuna qualifica  funzionale  del  personale  del  ruolo  unico
regionale:

a) la  dotazione organica  complessiva, ripartita per qualifiche,
   del Consiglio Regionale;
b) la  dotazione organica  complessiva, ripartita per qualifiche,
   del Centro Direzionale;
c) la  dotazione organica  complessiva, ripartita per qualifiche,
   degli uffici del Comitato Regionale di Controllo;
d) la  dotazione organica  complessiva, ripartita per qualifiche,
   degli uffici del Genio Civile;
e) la  dotazione organica  complessiva, ripartita per qualifiche,
   di ciascuno  degli enti  regionali: f) il contingente numerico
   complessivo,  ripartito   per  qualifiche,  del  personale  da
   assegnare agli  enti locali  per  l'esercizio  delle  funzioni
   delegate.

5. L'Ufficio  di presidenza  del Consiglio determina la dotazione
organica  dei   singoli  dipartimenti   e  uffici  del  Consiglio
Regionale, ripartita  per  qualifiche  e  profili  professionali,
nell'ambito della  dotazione organica  di cui alla lettera a) del
comma precedente.

6. La Giunta Regionale, con proprie deliberazioni, determina:

- la  dotazione organica  dei singoli  dipartimenti e  uffici del
  Centro  Direzione,   ripartita   per   qualifiche   e   profili
  professionali, nell'ambito della dotazione organica di cui alla
  lettera b) del quarto comma;
- la  dotazione organica  del Comitato  Regionale di  Controllo e
  delle  sue  Sezioni  decentrate,  ripartita  per  qualifiche  e
  profili professionali,  nell'ambito della dotazione organica di
  cui alla lettera c) del quarto comma;
- la  dotazione organica  dei singoli  uffici del  Genio  Civile,
  ripartita per  qualifiche e  profili professionali, nell'ambito
  della dotazione  organica di  cui alla  lettera d)  del  quarto
  comma;
- la   ripartizione  per  profili  professionali  all'interno  di
  ciascuna  qualifica,   per  ciascuno   degli  enti   regionali,
  nell'ambito della dotazione organica di cui alla lettera e) del
  quarto comma;
- il  contingente, per  ciascuno degli  enti locali  titolari  di
  deleghe  regionali,   ripartito  per   qualifiche   e   profili
  professionali, nell'ambito  del contingente di cui alla lettera
  f) del quarto comma.

7.  Di   tali  provvedimenti,   adottati  dopo  aver  sentito  le
Organizzazioni Sindacali  del personale regionale, la Giunta deve
dare immediata comunicazione al Consiglio.

ARTICOLO 4
(Progetti finalizzati)

1. la  Giunta Regionale,  per  esigenze  di  carattere  specifico
finalizzate  alla   realizzazione  di   nuovi   servizi   od   al
miglioramento di  quelli esistenti,  non fronteggiabili  con solo
personale  di   ruolo,  sentite   le   organizzazioni   sindacali
maggiormente rappresentative  su base nazionale, può predisporre
appositi progetti  finalizzati di durata non superiore ad un anno
- prorogabili,  per eccezionali  esigenze, a due - che contengano
la precisa  indicazione del  personale  occorrente  distinto  per
qualifica funzionale e profilo professionale e degli obiettivi da
perseguire.

2.  I  settori  di  intervento  sono  individuati,  a  titolo  di
riferimento, nelle seguenti attività:

- assistenza agli anziani e handicappati,
- difesa del litorale e sua utilizzazione sociale,
- tutela dell'ambiente,
- ecologia,  difesa del  suolo,  del    patrimonio    boschivo  e
  florofaunistico,
- conservazione e realizzazione dei beni culturali e turistici,
- sistemi integrati di educazione

nonchè ogni  iniziativa di sostegno, promozione e sviluppo delle
attività produttive  e terziarie, settori attinenti a servizi di
interesse generale.

3. I  predetti progetti sono finanziati nell'ambito delle risorse
a tal  fine assegnate  dal  bilancio  dello  Stato  e  di  quelle
integrative che  la Regione può indicare nel proprio bilancio in
relazione  ad  autonome  valutazioni  finanziarie,  ivi  comprese
quelle di cui al 4o comma del successivo art. 99.

4. I  progetti finalizzati  sono attuati  in parte  con personale
già in servizio ed in parte con personale reclutato con rapporto
di lavoro  a tempo  determinato, pieno  o parziale, di durata non
superiore a  quella dei  progetti;   le assunzioni per i progetti
sono effettuate  per profili  professionali ascritti a qualifiche
funzionali non superiori alla VII.

5. Per  la costituzione  dei predetti  rapporti, limitatamente al
personale  dei  profili  professionali  che  richiedano  il  solo
requisito della  scuola  dell'obbligo,  trovano  applicazione  le
disposizioni previste  dall'articolo 16  della legge  28 febbraio
1987, n.  56, e  dal decreto  del Presidente  del  Consiglio  dei
Ministri 18  settembre 1987, n. 392, e successive modificazioni e
integrazioni.

6.  Per   il  restante  personale  si  provvede  al  reclutamento
utilizzando le graduatorie previste dai comma 4 e 6 dell'articolo
41.  Qualora   la  specifica   professionalità   richiesta   per
l'attuazione  dei  progetti  non  consenta  il  reclutamento  del
personale mediante  il ricorso  alle graduatorie  predisposte  ai
sensi dell'art.  41 le  assunzioni sono effettuate per il tramite
degli  uffici  di  collocamento  territorialmente  competenti  in
relazione alla sede di lavoro.

7. Realizzati  i progetti  previsti  dal  presente  articolo  non
possono essere costituiti - a qualsiasi titolo - nuovi rapporti a
tempo determinato con gli stessi soggetti se non sia trascorso un
tempo di  durata doppia rispetto a quello del precedente rapporto
a tempo  determinato. In ogni caso, alla scadenza dei contratti e
delle eventuali proroghe, il personale assunto cessa da qualsiasi
rapporto con le amministrazioni interessate.

8. Al personale assunto ai sensi del presente articolo compete il
trattamento economico iniziale spettante al personale di ruolo di
corrispondente  profilo   professionale,   nonchè   l'indennità
integrativa speciale,  il rateo  della 13ma mensilità, l'assegno
per nucleo  familiare, se  dovuto e,  alla fine  del rapporto, la
liquidazione secondo quanto previsto dall'art. 153 della presente
legge.

ARTICOLO 5
(Declaratoria professionale della prima qualifica funzionale)

1. Sono inserite nella prima qualifica funzionale le posizioni di
lavoro caratterizzate da:

Complessità delle prestazioni
   Attività  semplici   di  tipo   manuale   comportanti   anche
   l'utilizzo di strumenti di lavoro di uso comune.
   
Professionalità
   Comuni conoscenze pratiche.
   
Autonomia operativa
   Nessuna apprezzabile autonomia.
   
Responsabilità
   Limitata alla corretta esecuzione del proprio lavoro.
   
Declaratoria di funzioni
   Svolge compiti di pulizia dei locali.
   
Profilo professionale
   Addetto alle  pulizie: attività  di cui  alla declaratoria di
   funzioni.
   
ARTICOLO 6
(Declaratoria professionale della seconda qualifica funzionale)

1. Sono  inserite nella seconda qualifica funzionale le posizioni
di lavoro caratterizzate da:

Complessità delle prestazioni
   Attività  semplici   di  tipo  manuale  e  non  di  carattere
   ripetitivo, con  eventuale utilizzo  di strumenti di lavoro di
   uso elementare  e comune,  che non  comporta la trasformazione
   del prodotto ma la sola conservazione.
   
Professionalità
   Comuni conoscenze  pratiche  per  le  quali  non  si  richiede
   preparazione professionale specifica.
   
Autonomia operativa
   Nessuna apprezzabile  autonomia se  non quella  limitata  alla
   esecuzione  del   proprio  lavoro  nell'ambito  di  istruzioni
   dettagliate.
   
Responsabilità
   Limitata alla corretta esecuzione del proprio lavoro.
   
Declaratoria di funzioni
   E' addetto a compiti
   - di  custodia e  di sorveglianza  di locali ed uffici, di cui
     cura l'apertura e la chiusura;
   - di  anticamera ed  aula, nel cui ambito regola l'accesso del
     pubblico agli uffici, fornendo informazioni semplici;
   - di dislocazione di fascicoli ed oggetti di ufficio;
   - di prelievo, distribuzione e spedizione di corrispondenza;
   - di commissioni anche esterne al luogo di lavoro;
   - di  esecuzione di    fotocopie,  di    ciclostilati  e    di
     fascicolature, mediante  l'uso  di  attrezzature  di  facile
     impiego e manovrabilità.
   
Le mansioni di tale qualifica si integrano con quelle della prima
qualifica.

Profilo professionale
   Ausiliario: attività di cui alla declaratoria di funzioni.
   
ARTICOLO 7
(Declaratoria professionale della terza qualifica funzionale)

1. Sono inserite nella terza qualifica funzionale le posizioni di
lavoro caratterizzate da:

Complessità delle prestazioni
   Attività prevalentemente esecutiva o tecnico - manuale la cui
   esecuzione comporta anche gravosità e/o disagio, ovvero l'uso
   e la manutenzione ordinaria di strumenti e arnesi di lavoro.
   
Professionalità
   Preparazione professionale qualifica da adeguata conoscenza di
   tecniche di  lavoro o  di procedure predeterminate acquisibili
   anche con un periodo limitato di pratica.
   
Autonomia operativa
   Limitata all'esecuzione  del  proprio  lavoro  nell'ambito  di
   istruzione dettagliate.
   
Responsabilità
   Limitata alla corretta esecuzione del proprio lavoro.
   
Eventuali elementi accessori
   Può richiedersi  il possesso  di particolari  abilitazioni  o
   patenti.
   
Declaratoria di funzioni
   E' addetto a
   - prestazioni  tecnico - manuali e amministrative semplici, lo
     svolgimento delle  quali presuppone  conoscenze  preliminari
     non specializzate;
   - conduzione e manutenzione ordinaria di macchinari semplici e
     di impianti tecnici di varia natura;
   - conduzione  di autoveicoli  o motoveicoli  di cui  esegue la
     pulizia e garantisce l'ordinaria manutenzione;
   - attività agricole e forestali;
   - altre  assimilabili per  capacità professionali, conoscenze
     preliminari e esperienza;
   - di  compiti    accessori  e  collegati  all'esercizio  delle
     mansioni  proprie   della   qualifica,   nonchè,   in   via
     complementare  e   non  prevalente,   operazioni  a  diverso
     contenuto  professionale   che  integrano  e  completano  le
     funzioni assegnate.
   
Le mansioni di tale qualifica possono integrarsi con quelle delle
precedenti purchè siano tra di loro omogenee e complementari.

Profilo professionale
   Operatore: attività di cui alla declaratoria di funzioni.
   
ARTICOLO 8
(Declaratoria professionale della quarta qualifica funzionale)

1. Sono  inserite nella  quarta qualifica funzionale le posizioni
di lavoro caratterizzate da:

Complessità delle prestazioni
   Attività specializzate  nel campo  amministrativo, contabile,
   tecnico -  manutentivo  esercitate  anche  mediante  l'uso  di
   apparecchiature tecniche di tipo complesso.
   
Complessità organizzative
   L'attività può  comportare il  coordinamento  di  addetti  a
   qualifiche inferiori  e altresì  il mantenimento  di rapporto
   diretti interni  ed esterni  al servizio  di appartenenza  per
   trattare questioni o pratiche di importanza apprezzabile.
   
Professionalità
   E' richiesta una preparazione professionale specifica.
   
Autonomia operativa
   Nell'ambito  di   istruzioni  generali   non   necessariamente
   dettagliate.
   
Eventuali elementi accessori
   Può richiedersi  il possesso  di particolari  abilitazioni  o
   patenti.
   
Responsabilità
   Limitata  alla   corretta  esecuzione  del  proprio  lavoro  e
   all'eventuale coordinamento di addetti a qualifiche inferiori.
   
Declaratoria di funzioni
   Eesegue le  attività amministrative che comportano operazioni
   di archivio,  protocollo, registrazione e reperimento, anche a
   mezzo  di   macchine   complesse,   di   atti,   documenti   e
   pubblicazioni;
   - collabora  alla   minuta  istruzione  di  natura  contabile,
     tecnica e amministrativa delle pratiche;
   - esegue  attività di  stenografia  e/o    dattilografia,  da
     originali  e   registrazioni,  anche   mediante  impiego  di
     macchine memorizzatrici  e compositrici,  di cui  garantisce
     l'ordinaria manutenzione;
   - provvede alla collazionatura dei dattiloscritti;
   - effettua    operazioni  di    esecuzione  dei  programmi  di
     elaborazione, secondo procedure definite;
   - è addetto all'esercizio di impianti telefonici complessi.
   - Le  attività sono  svolte in  forma integrata,  costituendo
     un'unica  posizione   di  lavoro,   ovvero   con   esclusivo
     riferimento ad una parte di esse, in relazione alle esigenze
     organizzative del settore di destinazione.
   
   E' addetto  a prestazioni  tecnico -  manuali, lo  svolgimento
   delle quali presuppone conoscenze specializzate, relative a:
   - attività    per  la  ristorazione  collettiva  e  complessi
     ricettivo - alberghieri;
   - servizi   tecnici  attinenti    lo  svolgimento  dei  lavori
     consiliari;
   - riparazione,  collaudo e  anche ove  occorra  conduzione  di
     autoveicoli;
   - conduzione di operatrici semoventi;
   - riproduzione    lito  -  tipografica  e  confezionamento  di
     stampati;
   - altri servizi tecnico - operativi di competenza regionale.
   
   Comporta l'impiego  di macchine  automatiche complesse, di cui
   garantisce l'ordinaria manutenzione, e lo svolgimento di altri
   compiti assimilabili  per capacità  professionali, conoscenze
   preliminari ed esperienza nonchè di operazioni amministrative
   complementari.
   
Per  i   profili  professionali   amministrativi   della   quarta
qualifica,   la   sesta   costituisce   la   qualifica   funzione
immediatamente superiore.

Profili professionali
   Esecutore:  attività   di  cui   al  primo   capoverso  della
   declaratoria di funzioni.
   Esecutore tecnico: attività di cui al secondo capoverso della
   declaratoria di funzioni.
   
ARTICOLO 9
(Declaratoria professionale della quinta qualifica funzionale)

1. Sono  inserite nella  quinta qualifica funzionale le posizioni
di lavoro caratterizzate da:

Complessità delle prestazioni
   Attività professionale  che richiede  l'uso complesso di dati
   per  l'espletamento   delle  prestazioni   lavorative;    può
   richiedere  altresì   preparazione  tecnica   e   particolare
   conoscenza delle  tecnologie del  lavoro con eventuale impiego
   di apparecchiature complesse.
   
Complessità organizzative
   L'attività  può   comportare   funzioni   di   indirizzo   e
   coordinamento di operatori con qualifiche inferiori.
   
Autonomia operativa
   E' completa  nell'ambito di prescrizioni di massima riferite a
   procedure generali.
   
Responsabilità
   La prestazione lavorativa è caratterizzata da responsabilità
   per l'attività  direttamente svolta  e, eventualmente,  per i
   risultati conseguiti  dagli operatori  nei confronti dei quali
   si esercita il coordinamento.
   
Declaratoria di funzioni
   E' addetto  a  funzioni  tecniche  che  richiedono  conoscenze
   preliminari ed esperienza a livello di operaio ed operatori ad
   alta  specializzazione,   con  connessa   responsabilità   di
   indirizzo  di   posizioni  di   lavoro   a   minor   contenuto
   professionale, ed  a funzioni  di vigilanza  nell'ambito delle
   materie di  competenza regionale,  anche con  riferimento alla
   prevenzione e repressione delle violazioni di norme di legge e
   regolamenti.
   
Profilo professionale
   Collaboratore   professionale:    attività   di    cui   alla
   declaratoria di funzioni.
   
ARTICOLO 10
(Declaratoria professionale della sesta qualifica funzionale)

1. Sono inserite nella sesta qualifica funzionale le posizioni di
lavoro caratterizzate da:

Complessità delle prestazioni
   Attività  che   comportano  l'uso   complessi  di   dati  per
   l'espletamento di  prestazioni lavorative  di natura  tecnica.
   amministrativa e  contabile a  livello  di  scuola  secondaria
   superiore.
   
Complessità organizzative
   L'attività può  comportare il  coordinamento  di  addetti  a
   qualifiche inferiori  e altresì  il mantenimento  di rapporti
   diretti interni  ed esterni  al servizio  di appartenenza  per
   trattare questioni e pratiche importanti.
   
Professionalità
   E' richiesta una preparazione derivante in genere da specifico
   titolo professionale.
   
Autonomia operativa
   Grado di  iniziativa secondo  istruzioni di  massima, norme  e
   procedure  valevoli   nell'ambito  della  sfera  di  attività
   dell'addetto.
   
Responsabilità
   Riferita alla  corretta esecuzione  del proprio  lavoro e alla
   organizzazione e  il coordinamento,  anche mediante emanazione
   di prescrizioni  dettagliate, del  lavoro  di  appartenenti  a
   qualifiche inferiori.
   
Declaratoria di funzioni
   Cura, nel campo amministrativo,
   - la  raccolta, conservazione e reperimento di documenti, atti
     e norme;
   - la  ricerca,   l'utilizzo e  la   elaborazione  semplice  di
     elementi (atti, dati istruttori e documenti) anche complessi
     e complessa di dati semplici, secondo istruzioni di massima;
   - la  redazione, su  schemi  definiti,  di  provvedimenti  che
     richiedono procedura anche complesse, la corrispondenza e le
     relazioni esterne  correnti collegate  anche ai  compiti  di
     segreteria,   la    redazione    sintetica    di    verbali,
     comunicazioni, testi e documenti;
   - la  rendicontazione, le  attività  economali  correnti,  la
     rilevazione statistica;
   - altri  compiti  assimilabili  per  capacità  professionali,
     conoscenze preliminari ed esperienza.
   
   Nel  campo   dell'informazione,  dell'elaborazione   dati,  la
   minutazione  dei   programmi,  la   gestione  operativa  degli
   impianti di  elaborazione,  il  controllo  delle  informazioni
   input/output, la  gestione dei flussi informativi ed attività
   di prima elaborazione statistica degli stessi.
   
   Nel campo  tecnico, le  attività correnti (indagini, rilievi,
   perizie, analisi, misurazioni, elaborati progettuali, disegni,
   assistenza tecnica, sperimentazione, ecc.).
   
   Con riferimento alle attività tecnico - operative dei servizi
   regionali, svolge compiti caratterizzati da:
   - approfondita  conoscenza delle  tecniche di  trasformazione,
     confezionamento e distribuzione dei prodotti, verificando la
     qualità ed i risultati della produzione;
   - conduzione  di impianti  e macchinari  che  comportano  alle
     operazioni effettuate  dagli addetti all'area funzionale cui
     è preposto;
   - controlla  lo   stato  degli    impianti    e    macchinari,
     predisponendo  idonei  interventi  per  assicurare  adeguati
     rendimenti ed evitare rapide usure.
   
   Funzioni docenti  nel settore  della formazione  professionale
   che richiedono  quale titolo  di studio  il diploma  di scuola
   media superiore.
   
Profili professionali
   Istruttore: attività di cui alla declaratoria di funzioni nel
   campo amministrativo e nel campo dell'informazione.
   
   Istruttore tecnico:  attività di  cui  alla  declaratoria  di
   funzioni nel campo tecnico.
   
   Istruttore centri  tecnici: attività di cui alla declaratoria
   di  funzioni   nel  campo  tecnico  -  operativo  dei  servizi
   regionali e della formazione professionale.
   
ARTICOLO 11
(Declaratoria professionale della settima qualifica funzionale)

1. Sono  inserite nella settima qualifica funzionale le posizioni
di lavoro caratterizzate da:

Complessità delle prestazioni
   Attività  di   natura  tecnica,   amministrativa,   contabile
   consistente nell'istruttoria formale di atti e provvedimenti o
   nella elaborazione  di  dati,  nonchè  attività  di  studio,
   ricerca,   elaborazione,    progettazioni.   Dette   attività
   comportano altresì l'applicazione di norme e procedure ovvero
   l'interpretazione delle stesse e dei dati elaborati.
   
   Consiste  inoltre   nella  collaborazione   con  titolari   di
   posizione di lavoro di maggior contenuto professionale.
   
Direzione e coordinamento
   Può comportare il coordinamento di gruppi informali di lavoro
   o organizzazione di unità semplici.
   
Autonomia operativa ed iniziativa
   Nell'ambito di  prescrizioni generali  contenute  in  norme  o
   procedure definite  o in  direttive di  massima;  l'iniziativa
   può manifestarsi  anche nella  individuazione di procedimenti
   necessari alla  soluzione dei  casi esaminati  e  di  concrete
   situazioni di lavoro.
   
Responsabilità
   Per i risultati delle attività direttamente svolte nonchè di
   quelle del gruppo coordinato.
   
Declaratoria di funzioni
   Svolge attività  di ricerca,  studio ed  elaborazione per  la
   preparazione  di   provvedimenti  o   interventi   preordinati
   all'attuazione dei  programmi di lavoro, alla cui impostazione
   è tenuto  a collaborare  nell'ambito dell'unità  organica in
   cui è inserito.
   
   Con riferimento ai compiti attribuiti:
   - espleta   attività    proprie  di    specifiche  discipline
     tecniche,  che   comportano  anche  assunzione  di  autonoma
     responsabilità professionale;
   - definisce  le procedure  correnti verificandole  nell'ambito
     dell'unità operativa;
   - redige provvedimenti e schemi di provvedimenti;
   - cura  la corrispondenza  e le  relazioni esterne,  relaziona
     periodicamente   sull'efficienza    e   razionalità   delle
     procedure  e   sullo  stato   di  attuazione   dei   compiti
     attribuiti;
   - svolge  i compiti  di segreteria di progetto e di segreteria
     di direzione  di supporto  per l'attuazione di procedure, di
     progetti operativi complessi e atti di programmazione;
   - partecipa  ai gruppi  di lavoro  per obiettivi  attinenti  i
     compiti attribuiti;
   - collabora  alle attività  formative ed  agli interventi  di
     aggiornamento,  di   qualificazione   e/o   riqualificazione
     programmati per  l'unità organica  in cui  è inserito.  Si
     avvale  degli   strumenti  e   metodologie  informative   ed
     informatiche predisposti  dal sistema  regionale di gestione
     delle informazioni.
   
   Provvede  ad   altri  compiti   assimilabili   per   capacità
   professionale, conoscenze  preliminari ed  esperienza, nonchè
   in via  complementare e non prevalente, a operazioni a diverso
   contenuto professionale che integrano e completano le funzioni
   assegnate.
   
   Funzioni docenti  nel settore  della formazione  professionale
   che richiedono quale titolo di studio il diploma di laurea.
   La posizione  di lavoro  può comportare  l'indirizzo di altre
   posizioni di lavoro a minor contenuto professionale.
   
Profili professionali
   Istruttore direttivo:  attività di  cui alla  declaratoria di
   funzioni   nel    campo   delle   discipline   amministrative,
   finanziarie,   contabili,    informatiche,    statistiche    e
   documentali.
   
   Istruttore direttivo tecnico - professionale: attività di cui
   alla declaratoria  di  funzioni  nel  campo  delle  discipline
   attinenti la pianificazione del territorio, tutela ambientale,
   lavori pubblici,  agricolo -  forestali, edilizia,  idraulica,
   viabilità, trasporti,  infrastrutture,  fonti  di  energia  e
   altri servizi tecnici regionali.
   
   Insegnante formazione  professionale: attività  di  cui  alla
   declaratoria  di   funzioni,  nel   campo   della   formazione
   professionale, in  una o più discipline omogenee per settore,
   attuando in  queste anche  le esperienze  e le esercitazioni e
   curando la conservazione delle attrezzature didattiche.
   
ARTICOLO 12
(Declaratoria professionale dell'ottava qualifica funzionale)

1. Sono inserite nell'ottava qualifica funzionale le posizioni di
lavoro caratterizzate da:

Complessità e difficoltà delle prestazioni
   Attività di studio, di ricerca, di elaborazione di piani e di
   programmi    che     richiedono    elevata    specializzazione
   professionale, nonchè  il controllo dei risultati nei settori
   amministrativi, tecnico  - scientifici,  ovvero l'istruttoria,
   la predisposizione  e la formazione di atti e provvedimenti di
   notevole   grado    di   difficoltà.   Può   comportare   la
   responsabilità di unità operative organiche e l'esercizio di
   funzioni con rilevanza esterna.
   
Autonomia operativa ed iniziativa
   L'attività è  caratterizzata da  facoltà  di  decisione  ed
   autonomia di  iniziativa nell'ambito  degli obiettivi  e degli
   indirizzi generali.
   
Responsabilità
   L'attività comporta  la piena  responsabilità dell'attività
   direttamente svolta,  delle istruzioni  impartite, nonchè del
   conseguimento  degli   obiettivi  previsti  dai  programmi  di
   lavoro.
   
Declaratoria di funzioni
   Svolge attività  di ricerca,  studio ed  elaborazione rivolta
   alla predisposizione  di provvedimenti  ed interventi  diretti
   all'attuazione dei  programmi di lavoro, alla cui formulazione
   è  tenuto  a  collaborare  nell'ambito  dell'unità  organica
   complessa;   organizzazione della raccolta ed elaborazione dei
   dati relativi  allo stato  di attuazione  dei programmi  e  al
   grado di incidenza degli interventi.
   
   Nell'ambito  dell'unità   operativa  complessa   in  cui   è
   inserito:
   - collabora,  predisponendo i  relativi atti e documenti, alla
     redazione di  progetti e  di schemi di articolati, pareri ed
     istruttorie di particolare complessità e rilevanza;
   - può  partecipare ai  gruppi  di  lavoro  per  obiettivi  in
     relazione ai compiti affidati.
   
   Espleta attività  di progettazione e formazione in interventi
   di  aggiornamento,  qualificazione  e/o  riqualificazione.  Si
   avvale  degli   strumenti   e   metodologie   informative   ed
   informatiche predisposti  dal sistema  regionale  di  gestione
   delle informazioni.
   
   Espleta le  attività proprie  di  specifiche  discipline  che
   comportano    assunzione     di    autonoma    responsabilità
   professionale per la quale è prevista specifica abilitazione.
   
   Nell'ambito  dell'unità   operativa  complessa   può  essere
   incaricato della  responsabilità -  con compiti  di indirizzo
   dell'attività  degli   addetti  -  di  una  unità  operativa
   organica eventualmente prevista in ordine alla quale: verifica
   il rispetto dei tempi e delle procedure previsti dal programma
   e dalle  norme;   definisce le  procedure correnti;  segue gli
   affari di  complessità non  ordinaria e le relative relazioni
   esterne;      relaziona   periodicamente   sull'efficienza   e
   razionalità delle  procedure  dell'organizzazione  anche  con
   riferimento ai carichi di lavoro.
   
Profili professionali
   Funzionario giuridico  amministrativo: attività  di cui  alla
   declaratoria  di   funzioni   nel   campo   delle   discipline
   giuridiche,      amministrative      e      delle      scienze
   dell'organizzazione.
   
   Funzionario  per   il  territorio:   attività  di   cui  alla
   declaratoria di funzioni nel campo delle discipline tecniche e
   tecnico  -   professionali,  urbanistiche   (pianificazione  e
   gestione  del   territorio),   ambientali   e   naturalistiche
   (utilizzazione, salvaguardia  e tutela  dell'ambiente e  delle
   riserve naturali) e delle scienze e tecniche delle costruzioni
   e dei servizi.
   Funzionario per l'economia e la finanza: attività di cui alla
   declaratoria di funzioni nel campo delle discipline economiche
   e  finanziarie   (programmazione  economica  e/o  finanziaria,
   pianificazione ed  organizzazione delle  attività produttive,
   agricole, industriali e terziarie, economia aziendale, finanza
   pubblica, credito).
   
   Funzionario  socio   -  sanitario:   attività  di   cui  alla
   declaratoria di funzioni nel campo delle discipline tecniche e
   tecnico - professionali sanitarie e sociali.
   
   Funzionario per  la cultura  e l'istruzione:  attività di cui
   alla declaratoria di funzioni nel campo dell'educazione, delle
   scienze umane  e  delle  discipline  storico  -  letterarie  e
   artistiche, attinenti  la cultura, l'istruzione, la formazione
   professionale, la  tutela e valorizzazione dei beni culturali,
   lo sport.
   
   Funzionario  per   l'informazione:  attività   di  cui   alla
   declaratoria  di   funzioni  nel   campo  delle     discipline
   informatiche,  statistiche,   documentarie  e   pubblicistiche
   attinenti la gestione e il trattamento delle informazioni.
   
Capo II
DIRIGENZA

ARTICOLO 13
(Principi generali)

1. I  dirigenti espletano  le proprie funzioni secondo i principi
generali che regolano i compiti della dirigenza nell'ambito delle
pubbliche  amministrazioni   al  fine   di  garantire   la  piena
concordanza dell'azione  dell'apparato con  gli  obiettivi  e  le
scelte degli organi istituzionali dell'amministrazione regionale.

2. A  queste scelte  ed agli  strumenti per attuarle la dirigenza
concorre con  carattere di  autonomia e responsabilità svolgendo
le funzioni  proprie delle  declaratorie  di  qualifica  indicate
negli artt. 16 e 17 della presente legge.

ARTICOLO 14
(Funzione dirigenziale)

1. La  funzione dirigenziale regionale è rivolta ad assicurare e
garantire il  ruolo di  programmazione dello sviluppo economico e
sociale  e   di  indirizzo  e  coordinamento  e  controllo  delle
istituzioni pubbliche  sub regionali,  in conformità ai principi
definiti nello  Statuto ed in attuazione degli indirizzi politico
- amministrativi formulati dai competenti Organi istituzionali.

2. Essa si esplica essenzialmente mediante:

- il  raccordo delle  strutture tecnico  - amministrative con gli
  organi  politico   -  istituzionali,  con  un  diretto  apporto
  collaborativo alla  formazione delle  scelte degli  indirizzi e
  dei programmi della Regione e alla loro attuazione e verifica;
- il  coordinamento delle  relazioni interfunzionali,  interne ed
  esterne, delle  e tra  le strutture operative della Regione, in
  modo da garantire la reciproca integrazione interdisciplinare e
  la   complessiva    coerenza   dell'azione    degli    apparati
  amministrativi regionali.

3. L'esercizio della funzione dirigenziale - inteso ad assicurare
l'efficienza  e   l'efficacia  dell'azione  amministrativa  -  è
caratterizzato da:

- preparazione culturale e professionale tale da garantire i più
  ampi rapporti  interdisciplinari, la  collaborazione con  e tra
  diverse professionalità  specifiche, l'utilizzo  integrato  di
  molteplici competenze tecniche e scientifiche;
- piena  autonomia  tecnica  di  decisione  e  di  direzione,  in
  particolare nella organizzazione ed utilizzazione delle risorse
  assegnate;
- diretta  responsabilità dell'attività  personalmente  svolta,
  nonchè delle  decisioni assunte e delle disposizioni impartite
  nell'esercizio delle rispettive attribuzioni.

ARTICOLO 15
(Attribuzioni e compiti dei dirigenti regionali)

1. In  relazione  alle  attribuzioni  che  derivano  dalla  legge
regionale sull'ordinamento  degli uffici,  i dirigenti  regionali
organizzano e  dirigono le  strutture ivi  previste, studiano gli
aspetti  ed   esaminano  i   problemi  di   natura  giuridico   -
amministrativa, economico  -  sociale  e  tecnico  -  scientifica
attinenti  le   materie  di   competenza   regionale,   elaborano
relazioni, pareri,  proposte, documenti,  schemi di provvedimenti
legislativi e regolamentari.

2. Forniscono  ai competenti  Organi politico - istituzionali gli
elementi di  conoscenza e  di valutazione  tecnica necessari  per
l'analisi del  grado di  soddisfacimento del pubblico interesse e
la scelta  delle conseguenti  determinazioni, formulando proposte
anche  alternative   in  termini   di  rapporto   tra   risultati
conseguibili e rispettivi costi.

3. A questo fine possono disporre inchieste e promuovere ricerche
per la  migliore individuazione  e qualificazione  dei bisogni  e
degli interessi rilevanti.

4. Collaborano  alla determinazione  e selezione  degli obiettivi
generali dell'Amministrazione  ed alla  formulazione  dei  piani,
programmi e  progetti in  cui si  articola il  Piano regionale di
sviluppo.

5.  Attuano   la  specificazione  degli  obiettivi  indicati  dai
competenti Organi  politico -  istituzionali e la loro traduzione
in programmi di lavoro, verificandone lo stato di attuazione ed i
risultati.

6. Disciplinano il funzionamento e l'organizzazione interna delle
strutture operative  cui siano  preposti, assicurando la migliore
utilizzazione  e   l'efficace  impiego   delle  risorse  umane  e
strumentali assegnate.

7. Studiano  i problemi di organizzazione, la razionalizzazione e
semplificazione delle  procedure, le nuove tecniche e metodologie
di lavoro,  formulando proposte o adottando disposizioni volte ad
assicurare l'osservanza  dei criteri  di regolarità  gestionale,
speditezza  amministrativa   ed  economicità  di  gestione,  con
riferimento al rapporto costi/benefici.

8. Ai  dirigenti regionali,  nel rispetto delle norme statutarie,
nell'ambito delle rispettive attribuzioni, competono inoltre:

- l'amministrazione degli stanziamenti di bilancio corrispondenti
  alle funzioni della struttura organizzativa cui sono preposti e
  la firma  delle proposte di assunzione di impegni di spesa e di
  liquidazione della stessa;
- l'azione  di  vigilanza  e  controllo  volta  ad  accertare  la
  correttezza  e   la  regolarità   amministrativa  e  contabile
  dell'attività, la  razionale organizzazione  delle  strutture,
  l'adeguata utilizzazione  del personale  e l'andamento generale
  degli uffici;
- la  firma dei  contratti e delle convenzioni nei limiti fissati
  nelle deliberazioni che autorizzano la relativa stipula;
- l'emanazione  di atti  a rilevanza  esterna loro  attribuiti da
  leggi regionali o delegati da organi regionali;
- l'emanazione     di  istruzioni  e  disposizioni  di  carattere
  organizzativo per l'applicazione di leggi e regolamenti;
- la  partecipazione ad organi collegiali, commissioni o comitati
  operanti in seno all'Amministrazione;
- la  rappresentanza dell'Amministrazione  regionale  e  la  cura
  degli interessi della stessa.

9. L'esercizio  della funzione dirigenziale comporta un impegno a
tempo pieno  e la  disponibilità alla  prestazione di  orari  di
lavoro corrispondenti  alle esigenze  dei  compiti  da  assolvere
anche in rapporto al funzionamento degli Organi regionali.

ARTICOLO 16
(Prima qualifica funzionale dirigenziale)

1. Il  personale appartenente  alla  prima  qualifica  funzionale
dirigenziale  esercita   le  proprie   funzioni  a   livello   di
responsabilità e  direzione  della  struttura  organizzativa  di
primo grado  e/o per  compiti di  studio e  ricerca diretti  alla
formulazione e  realizzazione  dei  programmi  nell'ambito  delle
competenze per materia o per obiettivo.

Profili professionali
   Dirigente di  1a qualifica giuridico amministrativo: attività
   di  cui   alla  declaratoria   di  funzioni  nel  campo  delle
   discipline  giuridiche,   amministrative   e   delle   scienze
   dell'organizzazione.
   
   Dirigente di  1a qualifica per il territorio: attività di cui
   alla declaratoria  di  funzioni  nel  campo  delle  discipline
   tecniche   e    tecnico    -    professionali,    urbanistiche
   (pianificazione  e  gestione  del  territorio),  ambientali  e
   naturalistiche   (utilizzazione,    salvaguardia   e    tutela
   dell'ambiente  e  delle  riserve  naturali)  e  delle  scienze
   tecniche delle costruzioni e dei servizi.
   
   Dirigente  di  1a  qualifica  per  l'economia  e  la  finanza:
   attività di cui alla declaratoria di funzioni nel campo delle
   discipline economiche  finanziarie  (programmazione  economica
   e/o  finanziaria,   pianificazione  ed   organizzazione  delle
   attività  produttive   agricole,  industriali   e  terziarie,
   economia aziendale, finanza pubblica, credito).
   
   Dirigente di  1a qualifica socio - sanitario: attività di cui
   alla declaratoria  di  funzioni  nel  campo  delle  discipline
   tecniche e tecnico - professionali sanitarie e sociali.
   
   Dirigente di  1a qualifica  per  la  cultura  e  l'istruzione:
   attività di  cui alla  declaratoria  di  funzioni  nel  campo
   dell'educazione,  delle   scienze  umane  e  delle  discipline
   storico -  letterarie  e  artistiche,  attinenti  la  cultura,
   l'istruzione,  la   formazione  professionale,   la  tutela  e
   valorizzazione dei beni culturali, lo sport.
   
   Dirigente di 1a qualifica per l'informazione: attività di cui
   alla declaratoria  di  funzioni  nel  campo  delle  discipline
   informatiche,  statistiche,   documentarie  e   pubblicistiche
   attinenti la gestione e il trattamento delle informazioni.
   
ARTICOLO 17
(Seconda qualifica funzionale dirigenziale)

1. Il  personale appartenente  alla seconda  qualifica funzionale
dirigenziale  esercita   le  proprie   funzioni  a   livello   di
responsabilità delle  strutture organizzative  di secondo  grado
per materia  omogenea e/o  per compiti  di studio  e  ricerca  ed
elaborazioni complesse  dirette alla formulazione e realizzazione
dei programmi  nell'ambito delle  competenze per  materie  e  per
obiettivo.

Profili professionali
   Dirigente di  II qualifica giuridico amministrativo: attività
   di  cui   alla  declaratoria   di  funzioni  nel  campo  delle
   discipline  giuridiche,   amministrative   e   delle   scienze
   dell'organizzazione.
   
   Dirigente di  II qualifica per il territorio: attività di cui
   alla declaratoria  di  funzioni  nel  campo  delle  discipline
   tecniche e tecnico professionali, urbanistiche (pianificazione
   e  gestione   del  territorio),  ambientali  e  naturalistiche
   (utilizzazione, salvaguardia  e tutela  dell'ambiente e  delle
   riserve naturali) e delle scienze e tecniche delle costruzioni
   e dei servizi.
   
   Dirigente  di  II  qualifica  per  l'economia  e  la  finanza:
   attività di cui alla declaratoria di funzioni nel campo delle
   discipline economiche  e finanziarie (programmazione economica
   e/o  finanziaria,   pianificazione  ed   organizzazione  delle
   attività  produttive   agricole,  industriali   e  terziarie,
   economia aziendale, finanza pubblica, credito).
   
   Dirigente di  II qualifica socio - sanitario: attività di cui
   alla declaratoria  di  funzioni  nel  campo  delle  discipline
   tecniche e tecnico - professionali sanitarie e sociali.
   
   Dirigente di  II qualifica  per  la  cultura  e  l'istruzione:
   attività di  cui alla  declaratoria  di  funzioni  nel  campo
   dell'educazione,  delle   scienze  umane  e  delle  discipline
   storico -  letterarie  e  artistiche,  attinenti  la  cultura,
   l'istruzione,  la   formazione  professionale,   la  tutela  e
   valorizzazione dei beni culturali, lo sport.
   
   Dirigente di II qualifica per l'informazione: attività di cui
   alla declaratoria  di  funzioni  nel  campo  delle  discipline
   informatiche,  statistiche,   documentarie  e   pubblicistiche
   attinenti la gestione e il trattamento delle informazioni.
   
ARTICOLO 18
(Funzioni di coordinamento)

1. La  funzione di  coordinamento è  istituita per assicurare le
funzioni di direzione di vaste aree operative e di coordinamento.

2. L'incarico  per la  funzione di  coordinamento è  conferito a
tempo determinato  per un  periodo non  superiore a  3 anni;   è
revocabile, rinnovabile,  ed è  attribuito al personale inserito
nella seconda  qualifica dirigenziale  che continua ad esercitare
contemporaneamente le funzioni della propria qualifica.

3. Gli  incarichi di  coordinamento dirigenziale  della struttura
operativa regionale  non possono  essere superiori a 1,5 volte il
numero dei  membri della  Giunta, più uno correlato al Consiglio
Regionale.

4. La  temporanea sostituzione  dei  coordinatori  è  deliberata
dalla Giunta  con le  stesse modalità  di nomina  previste per i
coordinatori;   ai sostituti sono corrisposti gli stessi compensi
previsti per i coordinatori.

ARTICOLO 19
(Responsabilità dei dirigenti)

1.   Ferma    restando   la   responsabilità   penale,   civile,
amministrativa, contabile  e disciplinare  prevista per l'impiego
pubblico,    i     dirigenti    sono     altresì    responsabili
dell'espletamento delle  funzioni loro  attribuite come descritte
nei precedenti  artt. 14  e 15 nonchè del buon andamento e della
imparzialità della  azione degli  uffici o  delle attività  cui
sono preposti.

2. In  particolare sono  responsabili  del  perseguimento  e  del
raggiungimento degli obiettivi, in termini di qualità, quantità
e tempestività. Sono inoltre responsabili:

- dell'osservanza  delle direttive  generali e  dei programmi  di
  massima formulati dagli Organi competenti;
- delle disposizioni da loro impartite;
- del  conseguimento dei  risultati  dell'azione  dell'ufficio  e
  dell'attività cui  sono preposti  in termini  di rapporto  tra
  risultati proposti  e risultati  raggiunti inerenti  al settore
  affidato.

3. L'attività dei dirigenti è soggetta a valutazione annuale da
parte del  dirigente di  qualifica più  elevata, ove  esista, in
conformità a criteri oggettivamente predeterminati.

4.  I  componenti  Organi  istituzionali  provvedono  ad  analoga
valutazione dei dirigenti di massimo livello.

5. In  presenza  di  valutazione  negativa,  risultante  da  atto
formale, il  dirigente può  essere rimosso dalle responsabilità
di  struttura,   sollevato   da   incarichi   di   rappresentanza
dell'amministrazione in  commissioni e  collegi connessi alla sua
qualifica, escluso  dalla corresponsione  del premio incentivante
la produttività.

6. Sulla  valutazione espressa  è assicurato,  in ogni  caso, il
diritto di controdeduzione documentale e/o orale del dirigente, a
giustificazione del risultato della sua attività.

ARTICOLO 20
(Mobilità dei dirigenti)

1. La  Giunta regionale  con proprio  provvedimento  motivato  da
esigenze organizzative e di servizio può trasferire il dirigente
ad  altra  struttura  o  destinarlo  ad  altri  compiti  comunque
corrispondenti  alla   qualifica  dirigenziale   acquisita,   nel
rispetto del profilo professionale posseduto.

ARTICOLO 21
(Accesso alle qualifiche dirigenziali)

1.  L'accesso  alla  prima  qualifica  dirigenziale  avviene  per
concorso pubblico o corso - concorso pubblico aperto ai candidati
in possesso  del prescritto  diploma di  laurea ed  esperienza di
servizio adeguatamente  documentata  di  cinque  anni  cumulabili
nella pubblica amministrazione, enti di diritto pubblico, aziende
pubbliche e  private, in  posizioni di lavoro corrispondenti, per
contenuto,   alle    funzioni    della    qualifica    funzionale
immediatamente inferiore  al posto  mezzo a  concorso, ovvero  di
cinque anni  di comprovato  esercizio professionale  correlato al
titolo di  studio richiesto  con relativa iscrizione all'albo ove
necessaria.

2. Il  25% dei  posti messi a concorso è riservato ai dipendenti
di ruolo  in possesso  della qualifica  immediatamente  inferiore
nonchè dei medesimi requisiti richiesti per i candidati esterni.

3. Per accedere, per concorso pubblico o corso concorso pubblico,
ai profili  professionali della  seconda qualifica  dirigenziale,
occorre il  possesso del  diploma  di  laurea  richiesto  ed  una
esperienza di  servizio di  cinque anni in posizione dirigenziale
corrispondente alla  prima qualifica  dirigenziale  in  pubbliche
amministrazioni, enti  di diritto  pubblico o aziende pubbliche e
private.

4. Il 40% dei posti messi a concorso è riservato ai dirigenti di
prima qualifica  di ruolo  in  possesso  dei  medesimi  requisiti
richiesti ai candidati esterni.

5. L'ammissione  al corso  - concorso  per l'accesso alla prima e
alla seconda  qualifica dirigenziale avviene nei limiti dei posti
da conferire maggiorati di un terzo.

6. Il  20%, arrotondando  la frazione  all'unità  nel  caso  non
risulti almeno  uno dei  posti previsti nelle dotazioni organiche
delle  qualifiche   dirigenziali  può  essere  coperto  mediante
assunzione con  contratto di lavoro a tempo determinato di durata
non superiore  5 anni,  fermo restando  il possesso dei requisiti
richiesti per l'accesso dall'esterno.

7. Le  modalità di  assunzione a  contratto  sono  definite  dal
Consiglio regionale  su proposta della Giunta, dovendosi comunque
prevedere che  il trattamento  economico  degli  interessati  non
possa in  nessun caso  essere inferiore  a quello tabellare della
qualifica di  riferimento  nè  superiore  a  quello  massimo  in
godimento del personale di ruolo della stessa qualifica.

8. Ai  dirigenti assunti  con contratti a termine si applicano le
norme che  disciplinano l'attività  di servizio del personale di
ruolo prescindendo, per l'accesso, dal requisito dell'età.

9. Le  riserve di  cui ai  precedenti secondo  e quarto comma non
operano per l'accesso a posti unici di qualifica dirigenziale.

10. I  concorsi pubblici  ed i  corsi  -  concorsi  pubblici  per
l'accesso alle  qualifiche dirigenziali sono indetti, su proposta
della Giunta,  con  deliberazione  del  Consiglio  regionale.  Si
applicano le disposizioni di cui all'articolo 28, comma 2, 3 e 6,
all'articolo 32,  comma 1 e 2, agli articoli 34, 38, comma 2, 3 e
4, all'articolo 39, comma 9 della presente legge.

ARTICOLO 22
(Contingente  della   I  qualifica  dirigenziale  non  pos-  sono
superare di  tre volte  quelli previsti  per l'organico  della II
qualifica dirigenziale.)

2. Qualora  il numero  dei dirigenti  di I  qualifica in servizio
superi  l'aliquota   prevista  dal   precedente  comma   verranno
istituite   corrispondenti    posizioni   in    soprannumero   ad
esaurimento.

ARTICOLO 23
(Affidamento di funzioni di qualifica dirigenziale superiore)

1. In caso di vacanza del posto di II qualifica dirigenziale o di
assenza  del  dirigente  a  questo  assegnato,  qualora  non  sia
possibile attribuire  le funzioni  ad altro  dipendente  di  pari
qualifica, la  Giunta Regionale  provvede ad affidare le funzioni
stesse a dirigente di I qualifica dirigenziale di norma assegnato
alla stessa articolare organizzativa.

2. In carico di assolvere le funzioni di un posto di II qualifica
dirigenziale non  dà diritto  al conferimento  del posto stesso.
Qualora l'incarico, formalmente conferito, abbia durata superiore
a 30  gg., va attribuito al dipendente incaricato, per il periodo
successivo ai  primi 30  giorni,  un  compenso  non  pensionabile
computato sulla  differenza tra  i trattamenti economici iniziali
delle due qualifiche.

3. In  caso di  vacanza del  posto  le  funzioni  possono  essere
affidate a  condizione che  siano avviate  le  procedure  per  la
relativa copertura  del  posto,  e  fino  all'espletamento  delle
stesse e  comunque per  un periodo  non inferiore  a 3 mesi e non
superiore ad un anno.

ARTICOLO 24
(Attribuzione titolarità posto vacante)

1. Al  dipendente  che,  in  forza  di  formale  atto  di  nomina
esecutivo ai  sensi di  legge, conseguente  a procedura selettiva
concorsuale, sia  stato ininterrottamente  per almeno un triennio
titolare di un posto della II qd, del quale - per motivi comunque
non attinenti  ai requisiti  soggetti ed  oggettivi dal  medesimo
posseduti -  abbia perduto  la titolarità  in conseguenza  di un
provvedimento giurisdizionale  favorevole ad altro dipendente, la
Giunta Regionale  può attribuire  la  titolarità  di  un  posto
vacante  di   uguale  qualifica   del  ruolo   unico   regionale,
riguardante funzioni dello stesso profilo professionale.

Capo III
PERSONALE DELLA FORMAZIONE PROFESSIONALE

ARTICOLO 25
(Personale dei corsi di formazione professionale)

1. Il  personale docente  dei corsi  di formazione professionale,
inquadrato nel  ruolo unico  regionale, è  collocato nei profili
professionali di cui agli articoli 10 (istruttore centri tecnici)
e 11  (insegnante formazione professionale) della presente legge,
appartenente rispettivamente alle seguenti qualifiche funzionali:

a) VI     qualifica  -  docenti  in  attività  della  formazione
   professionale per il cui espletamento è richiesto il possesso
   del diploma  di istruzione  secondaria di  2o  grado  e  degli
   specifici requisiti  culturali e  professionali previsti dalle
   leggi regionali;
b) VII    qualifica  -  docenti  in  attività  della  formazione
   professionale per il cui espletamento è richiesto il possesso
   del diploma di laurea.

2. I  titoli di  studio, per  l'esercizio della funzione docente,
devono essere strettamente correlati alle specifiche attività di
formazione professionale.

3. Il  personale non docente (direttivo, di segreteria, esecutivo
e di  anticamera),  inquadrato  nel  ruolo  unico  regionale,  è
collocato  in   uno  dei  profili  professionali  previsti  nelle
rispettive qualifiche di appartenenza.

4. L'accesso  alle qualifiche funzionali di cui alle lettere a) e
b) del  precedente punto  1 avviene  per pubblico  concorso,  nei
limiti dei  posti disponibili, mediante prove - scritte e orali -
a  contenuto   teorico  e/o   pratico   attinenti   la   relativa
professionalità   e   valutazione   dei   titoli   culturali   e
professionali con  criteri predeterminati. Il 50% dei posti messi
a concorso,  relativi alla  7a qualifica funzionale, è riservato
al personale  docente in  servizio presso  i centri di formazione
professionale inquadrato  nella 6a qualifica funzionale da almeno
tre anni,  purchè in  possesso dello  specifico titolo di studio
richiesto per l'insegnamento cui intende accedere.

5. L'orario  di  lavoro  del  personale  docente  dei  centri  di
formazione professionale è fissato in 36 ore settimanali. Almeno
800  ore   del  complessivo  monte  orario  annuo  devono  essere
riservate all'insegnamento;
le restanti  ore sono  utilizzate in altre attività connesse con
la  formazione.  L'articolazione  è  oggetto  di  contrattazione
decentrata.

6.  Qualora,   nell'ambito  dello  stesso  centro  di  formazione
professionale,  il  docente  non  possa  assolvere  completamente
l'impegno orario  da riservare  alle attività  di  insegnamento,
neppure ricorrendo  all'istituto della  supplenza, viene disposta
la  sua  utilizzazione  presso  un  altro  centro  di  formazione
professionale secondo  i criteri definiti con le modalità di cui
al successivo art. 67.

7. La  accertata impossibilità,  per un  periodo determinato, di
espletare l'attività  didattica  corrispondente  alla  qualifica
posseduta può  comportare una  diversa e temporanea collocazione
del  personale  anche  presso  strutture  regionali  diverse  dai
centri,   preferibilmente   per   l'assolvimento   di   attività
complementari  a  quelle  di  docenza,  ovvero  assimilabili  per
contenuto professionale.

ARTICOLO 26
(Primo inquadramento)

1. Il  personale docente di cui al precedente articolo 25 che per
effetto  di   meccanismi  contrattuali,  si  trovi  collocato  in
qualifiche  funzionali  superiori  alla  settimana,  può  essere
assegnato anche  in  soprannumero  -  riassorbibile  -  ad  altro
profilo professionale corrispondente alla qualifica funzionale ed
al livello retributivo in godimento.

2. L'amministrazione  regionale, in  base alle  proprie  esigenze
organizzative, può  continuare ad  utilizzare temporaneamente  e
comunque per  non oltre in quinquennio, il dipendente in incarico
di docenza in modo da assicurare, con la necessaria gradualità e
senza oneri aggiuntivi, il reclutamento del personale docente. In
tal caso si rendono indisponibili altrettanti posti di cocenti.

3. Per  il personale  che opera  all'interno  degli  Istituti  di
riabilitazione e  pena l'orario  di cattedra è fissato in 15 ore
di docenza settimanale più 3 ore di supplenza.

TITOLO II
ASSUNZIONE AGLI IMPIEGHI REGIONALI

ARTICOLO 27
(Piano occupazionale)

1. La Giunta Regionale, di intesa con le organizzazioni sindacali
di categoria  firmatarie degli  accordi nazionali  di cui alla L.
29-3-1983, n.  93, "Legge  quadro sul pubblico impiego", promuove
ogni iniziativa  al fine  di favorire  la soluzione  di  problemi
occupazionali finalizzandola a:

- sviluppo  dei servizi  per  rispondere  più  adeguatamente  ai
  bisogni della comunità;
- riqualificazione   dei  servizi  esistenti  per  renderli  più
  efficienti ed efficaci.

2. A tal fine la Giunta regionale formula annualmente, nei limiti
delle risorse finanziarie disponibili, ivi comprese quelle di cui
al 4o  comma del  successivo art.  88 un  piano programmatico  di
occupazione tenendo  conto del fabbisogno di personale sulla base
di servizi  erogati o  da  erogare  in  rapporto  agli  obiettivi
prefissati dall'amministrazione stessa.

3. La  individuazione dei  fabbisogni  avviene  a  seguito  della
revisione e/o  approvazione, nei  modi  di  legge,  delle  piante
organiche, conseguente  all'analisi delle funzioni e verifica dei
carichi di lavoro.

4. Il processo riorganizzativo deve tendere a:

- realizzare  il massimo  di flessibilità della pianta organica,
  prevedendo  per   ciascuna  qualifica   funzionale  contingenti
  complessivi comprendenti i diversi profili professionali;
- attivare  processi di  mobilità anche mediante riconversione e
  riqualificazione del personale;
- incrementare     l'efficienza      e      la      produttività
  dell'amministrazione utilizzando  anche il  rapporto a  part  -
  time,  prevedendo   articolazione  degli  orari  di  lavoro  in
  rapporto alle esigenze dei servizi e delle utenze.

5.   Il    programma   annuale    di   occupazione   è   inviato
all'Osservatorio  sul   pubblico  impiego   istituito  presso  la
Presidenza  del  Consiglio  dei  Ministri  -  Dipartimento  della
Funzione  Pubblica,   nonchè  all'osservatorio   regionale   sul
pubblico impiego.

ARTICOLO 28
(Norme per l'accesso)

1. Per  le qualifiche funzionali fino all'ottava, il reclutamento
del  personale  ha  luogo,  nel  limite  dei  posti  disponibili,
mediante:

a) concorso pubblico;
b) ricorso  al collocamento  secondo le  modalità  indicate  nei
   comma successivi;
c) corso - concorso pubblico.

2. Il concorso pubblico consiste in prove a contenuto teorico e/o
pratico attinenti  alla professionalità  del relativo  profilo e
valutazione dei  titoli culturali,  professionali e  di servizio,
prevedendo ove  possibile, il  ricorso a procedure semplificate e
automatizzate ed  in attuazione  di quanto  previsto dall'art. 5,
secondo comma del DPR 1 febbraio 1986, n. 13.

3. Il concorso pubblico è indetto con deliberazione della Giunta
Regionale, che  indica il  numero dei  posti messi  a concorso, i
documenti prescritti,  i termini di presentazione della domanda e
dei documenti  previsti dall'art.  37 della  presente  legge,  il
programmi degli  esami, le  abilitazioni necessarie  nel caso  di
prestazioni  professionali,   nonchè  ogni   altra  prescrizione
ritenuta opportuna.

4.  Il   ricorso  alle   liste  del  collocamento  ordinario  per
l'avviamento a  selezione ai  sensi dell'art. 16, comma 1, 2, 3 e
8, della  Legge 28  febbraio 1987,  n. 56, da effettuare mediante
richiesta   alle    sezioni   circoscrizionali   competenti   con
riferimento  alla   localizzazione  territoriale  delle  sedi  di
servizio riferite  ad ambiti  provinciali, può  aver  luogo  per
reclutamento del  personale dalla  prima  alla  quarta  qualifica
mediante prove  selettive (test  attitudinale e/o prova pratica),
ed  è   disposto  dalla  Giunta  regionale  nel  rispetto  della
normativa  vigente   per   quanto   attiene   ai   requisiti   di
ammissibilità al pubblico impiego.

5. Alle  prove selettive  di cui  al  precedente  comma,  le  cui
modalità sono determinate in via generale dalla Giunta Regionale
previa contrattazione  decentrata, è  ammesso il  personale  del
ruolo  unico   regionale  avente  diritto  alla  riserva  per  la
copertura dei posti di cui all'articolo 32.

6. Il  corso -  concorso pubblico  è indetto  con  deliberazione
della Giunta  Regionale e  consiste in una selezione di candidati
per  l'ammissione   ad  un   corso  con   posti   predeterminati,
finalizzato alla  formazione specifica  dei candidati  stessi.  I
candidati ammessi  al corso  devono essere  in  numero  superiore
almeno del  20% dei  posti messi a concorso. Al termine del corso
un'apposita commissione di cui dovrà far parte almeno un docente
del corso,  procede ad esami scritti ed orali con predisposizione
di graduatoria di merito per il conferimento dei posti.
I criteri e le modalità di svolgimento del corso - concorso sono
predeterminati dalla  Giunta Regionale, in sede di contrattazione
decentrata.

ARTICOLO 29
(Requisiti)

1. Possono accedere all'impiego regionale i cittadini italiani in
possesso dei seguenti requisiti:

a) età non inferiore agli anni 18 e non superiore ai 40;
b) idoneità fisica all'impiego;
c) godimento dei diritti civili e politici;
d) titolo di studio prescritto.

I predetti  limiti di  età non  si applicano per i dipendenti di
ruolo in  servizio presso  le Amministrazioni  dello Stato, delle
Regioni, delle  Province, dei  Comuni, dei  loro Consorzi e degli
Enti pubblici anche economici.

2. Per  i candidati  a favore  dei quali leggi speciali prevedono
deroghe, trovano  applicazione le  norme vigenti per i dipendenti
civili dello Stato.

3. I  requisiti prescritti  devono essere  posseduti alla data di
scadenza del  termine stabilito  nel bando  di  concorso  per  la
presentazione della domanda di ammissione.

4. Non  sono ammesse  deroghe al  possesso del  titolo di  studio
quando le funzioni connesse al posto messo a concorso comportano,
a norma  delle leggi  che disciplinano  l'esercizio delle singole
professioni, il  possesso di specifico titolo di studio ovvero di
specifiche abilitazioni professionali.

ARTICOLO 30
(Titoli di studio)

1. I  titoli di  studio per  l'accesso dall'esterno agli impieghi
regionali sono  i seguenti:  I qualifica funzionale: assolvimento
dell'obbligo scolastico.

- II qualifica funzionale: assolvimento dell'obbligo scolastico.
- III  qualifica funzionale:  licenza della scuola dell'obbligo e
  qualificazione professionale se richiesta.
- IV  qualifica funzionale:  licenza della  scuola dell'obbligo e
  specializzazione professionale se richiesta.
- V  qualifica funzionale:   diploma   di    scuola    secondaria
  superiore (diploma  di  maturità)  e/o  particolari  requisiti
  previsti per i singoli profili professionali, nonchè specifica
  specializzazione professionale acquisita anche attraverso altre
  esperienze di lavoro.
- VI qualifica funzionale: diploma di scuola secondaria superiore
  (diploma di maturità).
- VII qualifica funzionale: diploma di laurea.
- VIII  qualifica  funzionale:  diploma  di  laurea,  nonchè  la
  prescritta abilitazione nel caso di prestazioni professionali.

ARTICOLO 31
(Concorsi)

1. La  deliberazione che  indice il  concorso  è  pubblicata  in
apposita parte del Bollettino Ufficiale della Regione.

2. Il  termine della  presentazione delle domande non può essere
inferiore a  trenta giorni  dalla  data  di  pubblicazione  della
deliberazione.

3. Si  applicano le  vigenti norme sulle assunzioni obbligatorie,
riserve di posti, precedenze e preferenze.

4. Le date, gli orari e le sedi di svolgimento
delle  prove   concorsuale  saranno   portate  a  conoscenza  dei
candidati mediante lettera raccomandata con ricevuta di ritorno o
con avviso  da pubblicarsi nel Bollettino Ufficiale della Regione
Toscana indicato nel bando.

5. Il  bando può  prevedere l'indicazione per ambito provinciale
dei posti messi a concorso.

ARTICOLO 32
(Posti disponibili e riserve)

1. Ferme  restando le  riserve di  legge,  si  considerano  posti
disponibili sia  quelli vacanti  alla data del bando di concorso,
sia quelli  che risulteranno  tali per  effetto di collocamento a
riposo previsti  nei dodici  mesi successivi.  Questi ultimi sono
conferiti  al   verificarsi  delle  singole  vacanze  qualora  il
concorso venga effettuato prima.

2. I  posti messi a concorso devono essere coperti entro sei mesi
dalla data del relativo bando.

3. In  relazione ai  programmi annuali  di occupazione  di cui al
precedente art.  27 i  bandi di  concorso  devono  prevedere  una
riserva per  il personale  in servizio  di ruolo  pari al 35% dei
posti  disponibili   messi  a  concorso.  Tale  percentuale  può
giungere fino  al 40%  recuperando  le  quote  eventualmente  non
utilizzate per  la mobilità  di cui  al 2o  comma del successivo
art. 51.

4. Alla  riserva dei  posti può  accedere il  personale di ruolo
appartenente alla  qualifica funzionale  immediatamente inferiore
al posto  messo a  concorso in  possesso  del  titolo  di  studio
richiesto per l'accesso dall'esterno al posto anzidetto e con una
anzianità di  servizio di  due anni. Per i posti a concorso fino
alla  VII   qualifica   funzionale   compresa   è   ammessa   la
partecipazione   con   diritto   alla   riserva   del   personale
appartenente  alla   qualifica  immediatamente   inferiore,   con
un'anzianità di  almeno tre  anni nella stessa area funzionale o
di cinque anni in aree funzionali diverse, in possesso del titolo
di studio  immediatamente inferiore  a quello  richiesto  per  il
posto mezzo  a concorso.  A tali  fini la correlazione delle aree
funzionali con  i  profili  professionali  è  determinata  dalla
Giunta Regionale previa contrattazione decentrata.

5. La riserva non opera per l'accesso a posti unici relativi alle
qualifiche apicali  delle diverse  aree funzionali.  In tutti gli
altri casi  la  riserva  opera  attraverso  compensazioni  fra  i
diversi profili professionali della stessa qualifica funzionale.

6. Sono  fatti salvi  i diritti  sulle  precedenze  o  preferenze
previste dalla  Legge 2-4-1968, n. 482. I titoli che conferiscono
diritto alle precedenze o preferenze, di cui sopra, devono essere
specificati nella  domanda  e  la  relativa  documentazione  deve
essere  allegata   alla  domanda  stessa  in  originale  o  copia
autenticata;   per quanto  concerne  il  dirotto  di  precedenza,
l'unico  documento   idoneo  ad   attestare  tale  diritto  e  la
certificazione  dell'Ufficio   Provinciale  del  Lavoro  e  della
Massima Occupazione  attestante la iscrizione negli elenchi delle
"categorie protette"  ai sensi  dell'articolo 19 della Legge 2-4-
1968, n.  482. Non  saranno  presi  in  considerazione  i  titoli
specificati nella  domanda, qualora alla domanda medesima non sia
stata allegata  la relativa  documentazione, nonchè i titoli non
specificati nella  domanda, anche  se a  quest'ultima  sia  stata
allegata la relativa documentazione.

ARTICOLO 33
(Ammissione ai concorsi)

1. Per  l'ammissione ai  concorsi regionali  gli aspiranti devono
dichiarare nella domanda:

a) la data di nascita;
b) il  possesso della  cittadinanza italiana.  Sono equiparati ai
   cittadini gli italiani non appartenenti alla Repubblica;
c) il  Comune di  iscrizione nelle  liste  elettorali,  ovvero  i
   motivi della  non iscrizione  o della cancellazione alle liste
   medesime;
d) le eventuali condanne penali riportate;
e) il titolo di studio;
f) la posizione nei riguardi degli obblighi militari;
g) i  servizi      prestati    come  impiegati  presso  pubbliche
   amministrazioni  e  le  cause  di  risoluzione  di  precedenti
   rapporti di pubblico impiego;
h) i  titoli che  danno diritto all'elevazione del limite massimo
   di età per l'ammissione al concorso.

2. La  firma in  calce alla  domande deve  essere autenticata nei
modi di legge.

ARTICOLO 34
(Commissioni di esame)

1. La  Commissione giudicatrice  del  concorso  è  composta  dal
Presidente della  Giunta Regionale,  o da un suo delegato, che la
presiede, e  da quattro  membri, di cui tre esperti nelle materie
oggetto del  concorso eletti  dal Consiglio  Regionale  con  voto
limitato a  due, e  uno in  rappresentanza  delle  organizzazioni
sindacali.

2. La Commissione è nominata dalla Giunta Regionale.

3. I rappresentanti sindacali sono designati congiuntamente dalle
organizzazioni sindacali  maggiormente rappresentative  in  campo
nazionale.

4. In mancanza delle anzidette designazioni, che devono pervenire
entro quindici  giorni dalla data della notifica, si provvede con
deliberazione motivata dalla Giunta Regionale.

5. Le  funzioni di  segretario sono  espletate da  un  dipendente
regionale designato dalla Giunta.

6. Il  Consiglio provvede altresì ad eleggere, con voto limitato
ad uno,  due supplenti  i quali  partecipano  alle  sedute  della
Commissione  senza   diritto  di   voto;     tale  diritto  viene
esercitato, per  indicazione del  Presidente  della  Commissione,
solo nell'ipotesi  di assenza  o impedimento  di uno  o due degli
effettivi,  che  vengono  così  sostituiti,  nella  seduta,  dai
supplenti.

ARTICOLO 35
(Sottocommissioni di esame)

1. Qualora  i candidati  ammessi ai concorsi, di cui è richiesta
una valutazione  comparativa della  preparazione  e  dei  titoli,
superino le  300 unità,  la Giunta Regionale, su richiesta della
Commissione d'esame  di cui  all'art. 34, provvede alla nomina di
una o  più sottocommissioni,  costituite con le stesse modalità
previste per la Commissione.

2. In tal caso i criteri di massima per la valutazione dei titoli
e le  modalità necessarie  per dare uniformità alla valutazione
dei candidati  sono preventivamente  deliberati in  una  riunione
congiunta di  tutte le sottocommissioni presiedute dal Presidente
della Commissione.

3. Le  sottocommissioni provvedono  inoltre  all'assistenza  alle
prove scritte e pratiche, all'esame dei risultati delle stesse ed
all'espletamento delle prove orali.

4. La  Commissione fa propri i risultati delle sottocommissioni e
redige un'unica graduatoria ai sensi del successivo art. 37.

ARTICOLO 36
(Compensi spettanti ai componenti di Commissioni)

1. Ai  componenti effettivi  e supplenti  ed ai  Segretari  delle
Commissioni di esame è corrisposta una indennità di funzione in
misura non superiore ai seguenti importi:

- lire seicentomila per concorsi fino a 20 candidati ammessi;
- lire  un milione,  per concorsi con oltre 20 candidati e fino a
  100 ammessi;
- lire  un milione  cinquecentomila, per  concorsi con  oltre 100
  candidati ammessi.

2. L'ammontare  della indennità è determinato con deliberazione
della  Giunta  Regionale  ed  è  stabilito  tenuto  conto  della
complessità delle operazioni concorsuali.

3. Ai  componenti effettivi e supplenti che non hanno partecipato
a tutte  le sedute  delle Commissioni l'indennità è corrisposta
in  proporzione   alle  sedute   alle  quali   gli  stessi  hanno
partecipato.

4. Qualora  si renda  necessaria la nomina di sottocommissioni ai
sensi del  precedente art. 35 le indennità di cui al primo comma
del  presente   articolo  sono  attribuite  ai  componenti  delle
medesime con  riferimento al numero dei candidati rispettivamente
assegnati.

5.  Ai   componenti  delle  commissioni  di  esame  ed  eventuali
sottocommissioni compete,  in quanto spettante, il trattamento di
missione alle  condizioni e  con  le  modalità  previste  per  i
dipendenti regionali.

ARTICOLO 37
(Graduatoria)

1.  Espletato  il  concorso,  la  Commissione  d'esame  forma  la
graduatoria dei  concorrenti con  l'indicazione del  punteggio da
ciascuno conseguito.

2. La  Giunta,  riconosciuta  la  regolarità  del  procedimento,
approva la graduatoria e dichiara i vincitori del concorso.

3. La graduatoria è approvata sotto condizione dell'accertamento
dei requisiti  per l'accesso  all'impiego regionale. A tal fine i
concorrenti utilmente  collocati nella  graduatoria sono invitati
dalla Giunta  a  presentare,  nel  termine  e  con  le  modalità
stabilite nella  delibera in  indizione del  concorso, a  pena di
decadenza:

a) l'originale   diploma  del  titolo  di  studio,  o  una  copia
   autenticata, ovvero  il documento  rilasciato dalla competente
   autorità scolastica in sostituzione del diploma;
b) il certificato generale del casellario giudiziale;
c) il    certificato  medico  attestante  l'idoneità  fisica  al
   servizio continuativo  ed incondizionato nell'impiego al quale
   si riferisce il concorso;
d) gli  altri documenti  necessari per dimostrare il possesso dei
   requisiti prescritti.

4. La graduatoria approvata è pubblicata in apposito supplemento
del "Bollettino Ufficiale" della Regione. I termini per eventuali
impugnative  decorrono   dal  sedicesimo  giorni  dalla  data  di
pubblicazione.

ARTICOLO 38
(Utilizzazione della graduatoria)

1.  I  posti  rimasti  scoperti  per  rinuncia  o  decadenza  dei
vincitori sono  assegnati ai  concorrenti dichiarati idonei nello
stesso concorso secondo l'ordine della graduatoria.

2. La  graduatoria del  concorso è  unica. Il personale interno,
esauriti i  posti riservati, può ricoprire i posti non ricoperti
dagli esterni.

3.  I  posti  riservati  al  personale  interno,  ove  non  siano
integralmente coperti, vengono coperti dagli esterni.

4. Le  graduatorie dei  concorsi restano  aperte per  tre anni  a
decorrere  dalla   data  di   esecutività  della   delibera   di
approvazione, e  possono essere  utilizzate, nel  rispetto  delle
percentuali di  riserva dei  posti e  sentite  le  Organizzazioni
Sindacali, per gli ulteriori posti di pari qualifica funzionale e
profilo  professionale   che  si   dovessero  rendere  vacanti  e
disponibili successivamente all'indizione del concorso stesso, ad
eccezione  di  quelli  istituiti  o  trasformati  successivamente
all'indizione di tale concorso.

ARTICOLO 39
(Accettazione e nomina in prova)

1. La  nomina in  prova dei  vincitori dei  concorsi è  disposta
dalla Giunta  ed è  comunicata agli interessati almeno 30 giorni
prima del termine indicato per l'inizio del servizio.

2. E' consentito prendere servizio oltre il termine predetto solo
per giustificato motivo riconosciuto valido dalla Giunta.

3. La  nomina decorre,  agli effetti  giuridici,  dalla  data  di
scadenza del  termine entro il quale i vincitori debbono prendere
servizio e, agli effetti economici, dalla data in cui il servizio
è stato effettivamente iniziato.

4. Con  lo stesso provvedimento di nomina, previa audizione degli
interessati,  la   Giunta  assegna  i  vincitori  agli  uffici  e
dipartimenti conformemente al tipo di concorso espletato.

5. Qualora  i posti da coprire siano ubicati in sedi territoriali
diverse è consentito ai vincitori, in fase di prima assegnazione
e secondo l'ordine della graduatoria, la scelta della sede.

6. Colui che non assume servizio nel termine prefissatogli, senza
giustificato motivo, decade dalla nomina.

7. L'accettazione della nomina è fatta con dichiarazione scritta
entro 15  giorni dalla  comunicazione di  cui al  primo comma del
presente articolo.

8. Le disposizioni di cui al presente articolo si applicano anche
nel caso di utilizzazione della graduatoria ai sensi del 4o comma
dell'art. 38-

9. Nel  caso di  passaggio mediante  concorso tra la Regione, gli
Enti di cui all'art. 4 del DPR 1986 n. 68 e gli Enti del comparto
sanità,  al   dipendente  viene   riconosciuto  il  maturato  di
anzianità  conseguito   nell'Ente   di   provenienza   e   viene
considerato, ai  fini della  attribuzione della  successiva quota
del salario  individuale di  anzianità, il  rateo  in  corso  di
maturazione nell'Ente di provenienza.

ARTICOLO 40
(Periodo di prova)

1. Il periodo di prova ha la durata di sei mesi.
Terminato il  periodo di prova con esito favorevole, la nomina è
confermata. Se  l'esito  risulti  invece  negativo,  può  essere
disposta la  risoluzione del  rapporto d'impiego  ovvero, per una
sola volta, la proroga del periodo di prova per un periodo uguale
a quello sopra indicato.

2. La  conferma, la  risoluzione e  la proroga indicate nel comma
precedente sono  disposte,  entro  un  mese  dalla  scadenza  del
periodo  di   prova,  con   provvedimento  della  Giunta  sentito
l'interessato e le organizzazioni sindacali.

3. La  nomina s'  intende comunque confermata qualora sia decorso
il  termine  indicato  nel  comma  precedente  senza  che  nessun
provvedimento sia stato adottato.

ARTICOLO 41
(Rapporto di lavoro a tempo determinato)

1. La  Giunta Regionale  può procedere  ad  assunzioni  a  tempo
determinato di  personale da  utilizzare per  attività  comprese
nell'ambito  di   profili  professionali   propri  di  qualifiche
funzionali fino alla settima.

2.  Le   assunzioni  possono   essere  effettuate   per  esigenze
indilazionabili e  di carattere  eccezionale,  determinate  nella
durata e specificatamente motivate;
tali esigenze possono manifestarsi anche con riferimento:

a) ad  assenze dal  servizio  di  personale  di  ruolo  dovute  a
   malattie non inferiori a 90 giorni;
b) a temporanea vacanza di posti di organico per la copertura dei
   quali è stato indetto il relativo concorso pubblico.

3.  Per  i  profili  professionali  fino  alla  quarta  qualifica
funzionale le  assunzioni sono  effettuate mediante  ricorso alle
graduatorie  degli   uffici  ci   collocamento   territorialmente
competenti in  relazione alla  sede di  lavoro,  previa  verifica
prima dell'assunzione,  ove necessario, dell'idoneità ai compiti
da svolgere.

4. Per  i profili  professionali della  quinta, sesta  e  settima
qualifica funzionale  le assunzioni  sono effettuate  utilizzando
apposite graduatorie  degli aspiranti,  distinte per  provincia e
per professionalità,  predisposte dalla Giunta Regionale, previo
avviso da  pubblicarsi sul  Bollettino Ufficiale.  A tal fine gli
aspiranti devono  presentare, entro  trenta giorni  dalla data di
pubblicazione dell'avviso  sul Bollettino Ufficiale della Regione
Toscana, apposita  domanda indirizzata al Presidente della Giunta
Regione a  mezzo di  lettera raccomandata.  Le  graduatorie  sono
predisposte  sulla   base  di  selezione  per  titoli;    per  le
assunzioni relative  ai profili  professionali della 5a qualifica
funzionale le  selezioni per  titoli possono  essere integrate da
prove attitudinali.
Le graduatorie hanno validità biennale.

5. Le assunzioni sono effettuate con le seguenti modalità:

a) il personale non può essere tenuto in servizio per un periodo
   di tempo  superiore a 90 giorni nell'anno solare, a compimento
   del quale il rapporto è risolto di diritto;
b) il  personale che ha prestato servizio durante l'anno non può
   essere riassunto nel corso dello stesso anno solare;
c) al    personale  compete  il  trattamento  economico  iniziale
   spettante al  personale di  ruolo  di  corrispondente  profilo
   professionale, nonchè  l'indennità integrativa  speciale, il
   rateo della  13ma mensilità,  l'assegno per nucleo familiare,
   se dovuto  e, alla  fine del rapporto, la liquidazione secondo
   quanto previsto dall'art. 153 della presente legge.

6. Qualora  esistano graduatorie  in vigore di idonei in pubblici
concorsi per la copertura dei posti del ruolo unico regionale, le
assunzioni sono  effettuate attingendo  prioritariamente da dette
graduatorie.

7. Il  personale che  abbia dato  prova di scarso rendimento o di
comportamento non  conforme ai  doveri d'ufficio  non può essere
riassunto  nell'anno  successivo;    il  relativo  provvedimento,
adottato  dalla   Giunta  Regione,   è  formalmente   comunicato
all'interessato e  alle organizzazioni  sindacali  del  personale
regionale.

ARTICOLO 42
(Rapporto di lavoro a tempo parziale)

1. Il  rapporto di lavoro a tempo parziale può essere costituito
relativamente a profili professionali che non comportano funzioni
ispettive, di  direzione o  di coordinamento  di unità organiche
centrali o  periferiche ovvero  l'obbligo della  resa  del  conto
giudiziale.

2. La  disposizione di  cui al  comma 1  si applica  altresì  al
rapporto  di   lavoro  a   tempo  determinato  parziale  previsto
dall'art. 4 comma 4.

3. La  durata dell'orario  mensile delle  prestazioni di servizio
nel rapporto  a tempo  parziale è pari al cinquanta per cento di
quello stabilito  per il  rapporto a  tempo  pieno  per  ciascuna
categoria, qualifica o profilo professionale.

4. L'articolazione  della prestazione  di  servizio,  nell'ambito
dell'orario mensile definito ai sensi del comma 3 può avvenire:

a) per ciascun giorno lavorativo del mese;
b) per  alcuni giorni  lavorativi del mese, anche per alcuni mesi
   in relazione a determinati periodi dell'anno;
c) per  ciascun giorno  lavorativo del  mese con la previsione di
   maggiorazione temporale in alcuni giorni.

5. La  tipologia di  rapporto a  tempo  parziale  prescelta  deve
tendere    al     potenziamento    dell'efficacia     dell'azione
amministrativa, al  fine di  una  più  puntuale  erogazione  dei
servizi anche nelle ore pomeridiane.

6. La  determinazione delle  unità di  personale da destinare al
tempo parziale  non può superare il 20 per cento della dotazione
organica  di   personale  a   tempo  pieno   di  ciascun  profilo
professionale  per   il  quale   è  consentita   la    riduzione
dell'orario di  lavoro ai sensi del presente articolo nell'ambito
della dotazione  organica stessa  e, in ogni caso, entro i limiti
della spesa  massima annua  prevista per  la  dotazione  organica
medesima.

7. Il  contingente determinato  ai sensi  del comma precedente è
destinato al  personale di  ruolo a  tempo pieno  che richiede la
trasformazione del rapporto di lavoro.

8. I  posti eventualmente  non coperti  dal personale di ruolo in
servizio sono conferiti con le modalità di reclutamento previste
per il personale a tempo pieno dall'articolo 28.

9. Il  trattamento economico,  anche a  carattere accessorio, del
personale con  rapporto d tempo parziale è dovuto in proporzione
all'orario di  servizio prestato,  con  riferimento  a  tutte  le
competenze  fisse   o  periodiche,   ivi  compresa   l'indennità
integrativa speciale, spettante al personale con rapporto a tempo
pieno appartenente  alla stessa qualifica o profilo professionale
e di pari anzianità.

10. Al  personale con  rapporto a  tempo parziale si applicano le
disposizioni previste  dall'art. 8  della legge 29 dicembre 1988,
n. 554, in materia di trattamento di quiescenza e di previdenza.

11. Il personale con rapporto a tempo parziale non può fruire di
benefici che  comportano, a qualsiasi titolo, riduzione di orario
di  servizio,   salvo  quelle   previste   obbligatoriamente   da
disposizioni di  legge,  nè  effettuare  prestazioni  di  lavoro
straordinario.

12. Al  personale a tempo parziale è consentito, previa motivata
autorizzazione della  Giunta, l'esercizio di altre prestazioni di
lavoro che  non arrechino pregiudizio alle esigenze di servizio e
non siano  incompatibili  con  le  attività  di  istituto  della
amministrazione regionale.

13. I  dipendenti di  ruolo con  rapporto a  tempo  pieno  e  con
rapporto a  tempo parziale possono chiedere la trasformazione del
rapporto, rispettivamente a tempo parziale e a tempo pieno, entro
i limiti  di cui  al comma  6 e sempre che siano trascorsi almeno
tre anni  dalla assunzione  con rapporto a tempo parziale, ovvero
salvo   eccezionali    motivate   esigenze,    dalla   precedente
trasformazione.

14. La  domanda di  trasformazione deve essere presentata, a pena
di decadenza,  dal personale  interessato entro  il 30  aprile di
ciascun   anno, alla  Giunta   Regionale, la  quale  valutate  le
esigenze di  servizio, dovrà  pronunciarsi entro i trenta giorni
successivi al termine soprafissato.

15. Gli  effetti della  trasformazione del rapporto decorrono dal
1o gennaio successivo alla data di accoglimento della richiesta.

16. Ai  fini della  trasformazione del  rapporto da tempo pieno a
tempo parziale  costituiscono, nell'ordine, titoli di precedenza:
essere portatori  di handicap  o di  invalidità riconosciuta  ai
sensi della  normativa  sulle  assunzioni  obbligatorie;    avere
persone a  carico  per  le  quali  è  corrisposto  l'assegno  di
accompagnamento di cui alla legge 11 febbraio 1980, n. 18;  avere
familiari a carico portatori di handicap o soggetti e fenomeni di
tossicodipendenza, alcoolismo cronico o grave debilitazione psico
- fisica;   avere figli di età inferiore a quella prescritta per
la  frequenza  della  scuola  dell'obbligo;    avere  superato  i
sessanta  anni  di  età  ovvero  compiuto  venticinque  anni  di
effettivo servizio;   sussistenza di motivate esigenze di studio,
valutata dall'Amministrazione regionale.

17. In  caso di  assunzione di  personale a  tempo pieno  è data
precedenza alla  trasformazione del  rapporto  di  lavoro  per  i
dipendenti a  tempo parziale con priorità per coloro che avevano
già trasformato  il rapporto  di lavoro  da tempo  pieno a tempo
parziale. A  tal fine  si tiene  conto  del  maggior  periodo  di
servizio svolto  a tempo  parziale e,  in caso  di parità  della
maggiora anzianità di servizio.

18. Le  modalità  attuative  delle  disposizioni  contenute  nel
presente  articolo   sono  definite  in  sede  di  contrattazione
decentrata.

ARTICOLO 43
(Assegnazione del personale addetto alle segreterie particolari o
alle segreteria dei gruppi consiliari)

1. L'assegnazione  di personale  alle segreterie  particolari del
Presidente del  Consiglio  Regionale  e  degli  altri  componenti
l'Ufficio di  presidenza, del Presidente e degli altri componenti
la Giunta  Regionale, e alle segreterie dei gruppi consiliari, è
effettuata dalla Giunta in conformità delle richieste nominative
avanzate, entro  i limiti  numerici di  cui all'art.  12 della LR
55/73, rispettivamente dal Presidente del Consiglio e dagli altri
componenti la Giunta, e dai Presidenti dei gruppi consiliari.

TITOLO III
DIRITTI E DOVERI

Capo I
POSIZIONE FUNZIONALE E MOBILITA'

ARTICOLO 44
(Posizione funzionale)

1. La  posizione funzionale  di ciascun  dipendente  è  definita
dall'assegnazione ad  uno dei profili professionali delle propria
qualifica funzionale  di  inquadramento,  nonchè  ad  una  delle
articolazioni della struttura operativa regionale.

2. L'assegnazione è disposta dalla Giunta Regionale.

ARTICOLO 45
(Mutamento di profilo per esigenze organizzative)

1. Ove  sia necessario  attribuire ad  un dipendente  un  profilo
diverso da  quello precedentemente assegnato ma appartenente alla
stessa qualifica  funzionale, vi  provvede la  Giunta, dopo  aver
sentito le  organizzazioni sindacali lo colloca in disponibilità
ai sensi dell'art. 158.

ARTICOLO 46
(Mutamento di compiti per inidonenità fisica)

1. Nei confronti del dipendente riconosciuto fisicamente inidoneo
in via  permanente allo  svolgimento dei  compiti attribuiti,  la
Giunta deve  esperire ogni  utile tentativo  compatibile  con  le
strutture organizzative  dei vari settori e con le disponibilità
organiche per  il suo  recupero al servizio attivo attribuendogli
compiti diversi, possibilmente ricompresi nell'ambito del profilo
rivestito, appartenenti  alla stessa  qualifica  funzionale  o  a
qualifica funzionale inferiore.

2. Dal  momento del nuovo inquadramento il dipendente seguirà la
dinamica  retributiva  della  nuova  qualifica  funzionale  senza
nessun riassorbimento del trattamento in godimento.

3. L'accertamento della permanente inidoneità fisica ad alcuni o
a tutti  i compiti della qualifica di appartenenza è effettuato,
a richiesta  della Giunta o dell'interessato, con le modalità di
cui al successivo art. 79.

ARTICOLO 47
(Sostituzioni temporanee)

1. Ferme  restando  le  disposizioni  di  cui  all'art.  23  alla
sostituzione del  personale assente  per congedi o aspettative di
durata superiore a 30 giorni provvede la Giunta ogni qualvolta la
sostituzione implichi  mutamento di profilo ovvero svolgimento di
compiti appartenenti  a qualifiche  funzionali superiori a quella
di appartenenza.

2. In  tale ultimo caso l'incarico non può superare i 180 giorni
e dà  diritto ad  un compenso  speciale pari alla differenza del
trattamento economico iniziale delle due qualifiche funzionali.

3. In  tutti gli  altri casi  la sostituzione  viene disposta dai
coordinatori dei  dipartimenti o  uffici anche d'intesa fra loro.
Tali sostituzioni  non danno  diritto a speciale compenso. In tal
caso nessuno  può  essere  incaricato  di  sostituzioni  per  un
periodo superiore ai trenta giorni all'anno.

4. Si  procede alla  sostituzione a  norma dei  comma  precedenti
anche  in   caso  di   temporanea  vacanza  di  posti  in  attesa
dell'espletamento dei concorsi.

ARTICOLO 48
(Svolgimento di  fatto di  compiti compresi in profilo diverso da
quello attribuito)

1. Salvi  i casi  previsti dagli  articoli precedenti, è vietato
adibire il  personale regionale  a compiti  compresi  in  profilo
diverso da quello attribuito.
Gli ordini  implicanti lo  svolgimento  di  compiti  compresi  in
profilo  diverso   sono  da  considerarsi  illegittimi  ai  sensi
dell'art. 85.

2. L'interessato  e le  organizzazioni  sindacali  del  personale
regionale  possono   chiedere  in  qualsiasi  momento  che  venga
accertato l'esercizio  di fatto  di compiti  compresi in  profilo
diverso da  quello legittimamente attribuito. A tale accertamento
procede la  Giunta sentito l'interessato, eventualmente assistito
da un rappresentante delle organizzazioni sindacali.

3. Ove  sia accertato  lo svolgimento  di compiti  propri di  una
qualifica  funzionale   superiore  a   quella  di   appartenenza,
l'interessato ha  il diritto  ad un  compenso speciale  pari alla
differenza del  trattamento economico  iniziale  della  qualifica
funzionale superiore  e di  quello della  qualifica funzionale di
appartenenza. Il  dipendente ha  il diritto  al compenso speciale
solo nel  caso che dimostri di avere contestato tempestivamente e
per iscritto  a norma  dell'art. 85  la legittimità degli ordini
impartitigli. A  tali effetti,  alle rimostranze dell'interessato
sono  equiparate   le  eventuali  rimostranze  di  rappresentanze
sindacali.

5. Coloro  che hanno impartito gli ordini illegittimi sono tenuti
a pagare  alla Regione una somma corrispondente all'ammontare dei
compensi speciali  da questa  erogati, a  meno che non dimostrino
che l'Amministrazione  non ha subito alcun danno e che gli ordini
sono stati  impartiti per  sopperire  a  situazioni  di  assoluta
necessità.

ARTICOLO 49
(Trasferimenti)

1. I  trasferimenti di personale da un dipartimento od ufficio ad
altri sono  disposti dalla  Giunta, sentiti  gli  interessati,  e
devono  rispondere  ad  esigenze  di  servizio;    sono  altresì
finalizzati alla  razionalizzazione dell'impiego  del personale e
all'avvicinamento   del   dipendente   alla   propria   residenza
anagrafica e/o alla ricongiunzione con il nucleo familiare.

2. Il  trasferimento può anche essere richiesto dall'interessato
e potrà  essere disposto  salvo che  non  ostinino  esigenze  di
servizio.

3. La  mobilità interna  che non comporta assegnazioni a sede di
lavoro in territorio comunale diverso da quello di provenienza è
effettuata  secondo   i  criteri   generali  da  definire  previo
confronto  con   le   Organizzazioni   Sindacali.   Dei   singoli
provvedimenti  viene   data  informazione   alle   Organizzazioni
Sindacali.

4.  L'assegnazione   a  sede  di  lavoro  posta  all'esterno  del
territorio    comunale     di     provenienza     è     disposta
dall'Amministrazione sulla  base dei  criteri oggettivi collegati
alla  residenza,  all'anzianità,  alla  situazione  di  famiglia
secondo graduatorie stabilite in base ad accordi decentrati.

5. Qualora  la mobilità  interna comporti  modifica del  profilo
professionale nell'ambito  della stessa  qualifica funzionale, il
trasferimento  è  disposto  previo  accertamento  dei  necessari
requisiti professionali  effettuato in  base ai criteri oggettivi
stabiliti a  livello di contrattazione decentrata, anche mediante
ricorso   alle    necessarie   iniziative   di   riqualificazione
professionale e alla verifica della idoneità.

ARTICOLO 50
(Mobilità conseguente a deleghe di funzioni)

1. Le leggi regionali di delega disciplinano il trasferimento del
personale per  l'esercizio delle funzioni delegate da parte degli
Enti locali, secondo criteri e misure di salvaguardia da definire
mediante preventivo  accordo  decentrato  con  le  rappresentanze
sindacali del personale.

2.  La   Giunta  Regionale   determina,  d'intesa  con  gli  Enti
interessati o, ove necessario, con le delegazioni rappresentative
dell'ANCI, UPI  e  UNCEM  il  contingente  organico  per  profili
professionali del personale da trasferire, con i relativi impegni
finanziari.

3. Sulla base delle predette determinazioni, la Giunta Regionale,
gli Enti  e organismi  di cui  al precedente comma stabiliscono i
correlati piani  di mobilità  e l'elenco del personale regionale
corrispondente per  profilo professionale,  previa contrattazione
dei criteri con le organizzazioni sindacali.

4. Le  legge regionale  provvede  alla  corrispondente  riduzione
degli organici  della Regione, mentre gli Enti locali destinatari
del personale provvedono al conseguente adeguamento delle proprie
dotazioni organiche.

5. Il  personale trasferito  conserva la  posizione giuridica  ed
economica acquisita  all'atto  del  trasferimento,  ivi  compresa
l'anzianità già maturata.

6. In  caso di revoca delle delega o di assegnazione della stessa
ad Ente  diverso, nel  rispetto del  principio che  il  personale
segue  le   funzioni   delegate,   specifici   accordi   con   le
Organizzazioni Sindacali  maggiormente rappresentative  sul piano
nazionale stabiliscono criteri per il trasferimento del personale
interessato.

7. In  attesa  delle  leggi  regionali  di  cui  al  primo  comma
conseguenti agli  accordi con  la OOSS aziendali, si applicano le
disposizioni di  cui all'art.  7, 2o comma, della Legge Regionale
1-3-1989, n. 15.

ARTICOLO 51
(Mobilità conseguente a contrattazione decentrata)

1. Ferma  restando la  disciplina della  mobilità interna di cui
all'art.  49  della  presente  legge  la  mobilità  esterna  del
personale tra  la Regione  e gli  Enti di  cui all'art. 4 del DPR
5.3.1986, n.  68 aventi  sede nel  territorio regionale, si attua
nell'ambito di posti disponibili per concorso pubblico secondo le
modalità di cui ai successivi comma.

2. La  percentuale, da  stabilirsi in sede di accordo decentrato,
dei posti  di ruolo  organico che possono essere coperti mediante
trasferimento, non  devono superare  il 5%  dei posti disponibili
per concorso pubblico.

3. Entro il 31 ottobre di ciascun anno, in sede di contrattazione
decentrata a livello di singolo Ente, vengono individuati i posti
e i  profili professionali  ricopribili mediante  mobilità ed  i
criteri per la formazione della graduatorie.

4.  I  criteri  di  cui  sopra  devono  tener  conto  dei  titolo
professionali dell'anzianità  di servizio,  della situazione  di
famiglia dei richiedente, dei motivi di studio.

5. Nelle  graduatorie è  comunque data  precedenza  assoluta  al
personale che  nell'Ente di  appartenenza si  trovi in  posizione
soprannumerica, ovvero indisponibilità.

6. La  mobilità può  attuarsi per  posti  di  ruolo  vacanti  e
disponibili appartenenti  alla stessa  qualifica funzionale ed al
medesimo profilo professionale.

7. Gli Enti di cui all'art. 4 del DPR 5-3-1986, n. 68 trasmettono
alla Giunta  Regionale,  entro  il  31  dicembre  di  ogni  anno,
l'elenco distinto per qualifica e profilo professionale dei posti
da destinare a mobilità di cui al comma precedente.

8.  La   Giunta  Regionale   provvede,  entro   30  giorni,  alla
pubblicazione sul  Bollettino Ufficiale  degli elenchi pervenuto,
oltre all'elenco di propria competenza.

9. entro  60 giorni  dalla pubblicazione,  gli interessati devono
presentare all'Ente  presso cui  aspirano  ad  essere  trasferiti
documentata   e    motivata   istanza,   con   allegato   assenso
dell'Amministrazione di provenienza.

10. Le operazioni dei trasferimenti debbono essere concluse sotto
il profilo amministrativo entro il 30 giugno di ogni anno.

11. I  posti segnalati  per la  mobilità, per  i quali  non sono
pervenute  domande,  possono  essere  coperti  con  le  procedure
ordinarie di reclutamento.

12.  L'utilizzazione  della  mobilità  nelle  forme  di  cui  ai
precedenti comma  è facoltà  degli Enti  per quanto concerne le
qualifiche dirigenziali,  le qualifiche  apicali dell'Ente  ed  i
profili professionali di VIII qualifica aventi responsabilità di
unità organica.

ARTICOLO 52
(Mobilità a domanda)

1. La  Giunta Regionale  può  inquadrare  nel  proprio  ruolo  i
dipendenti degli  enti di  cui all'art. 4 del DPR 5-3-1986, n. 68
su domanda  motivata  e  documentata  degli  interessati,  previa
intesa con  l'Ente di  provenienza ed  a condizione che esista la
disponibilità  di   posti  vacanti,   conferibili  con  concorso
pubblico, di  qualifica funzionale  e  di  profilo  professionale
corrispondenti a  quelli posseduti dal personale richiedente. Dei
singoli provvedimenti  viene data  preventiva  informazione  alle
OOSS.

2. La  Giunta Regionale  può  consentire  il  trasferimento  del
personale dal proprio ruolo a quello degli enti indicati al primo
comma.

3. La mobilità di cui ai precedenti commi si attua, a parità di
qualifica funzionale e di profilo professionale, anche in caso di
contestuale richiesta  di dipendenti  regionali e  di  dipendenti
degli enti di cui all'art. 4 del DPR 68/86.

ARTICOLO 53
(Mobilità tra Regione e comparto sanità)

1. La  Giunta Regionale,  previa contrattazione con le OOSS, può
inquadrare nel  proprio ruolo  dipendenti del comparto sanità su
domanda motivata  e documentata  degli interessati, previa intesa
con  l'Ente   di  provenienza  ed  a  condizione  che  esista  la
disponibilità  di   posti  vacanti,   conferibili  con  concorso
pubblico, di  qualifica funzionale  e  di  profilo  professionale
corrispondenti a quelli posseduti dal personale richiedente.

2. La  Giunta può  consentire il  trasferimento di personale dal
proprio  ruolo   a  quello  del  comparto  sanità.  Dei  singoli
provvedimenti viene data preventiva informazione alle OOSS.

ARTICOLO 54
(Comando)

1. Per comprovate esigenze connesse a specifiche professionalità
e per  consentire l'interscambio  di esperienze,  la formazione o
l'aggiornamento professionale, il personale regionale può essere
comandato presso  altre Regioni  o enti  pubblici. Il  comando è
disposto d'intesa  con il dipendente interessato e non può avere
durata superiore a 12 mesi eventualmente rinnovabili.

2. La  regione,  agli  stessi  fini,  può  utilizzare  personale
comandato da altre Regioni o enti pubblici.

3. In  entrambe le  ipotesi gli  oneri finanziari  relativi  sono
disciplinati da appositi accordi tra gli enti interessati.

ARTICOLO 55
(Comando di esigenze di servizio)

1. Il  personale regionale  può essere comandato presso gli enti
di cui  all'art. 4 del DPR 5-2-1986, n. 68 e del comparto sanità
per esigenze di servizio degli enti stessi;  gli oneri finanziari
connessi al  comando sono  a carico  dell'ente presso il quale il
personale regionale  funzionalmente opera.  Il comando  non  può
avere durata superiore a dodici mesi, eventualmente rinnovabile.

2.  La  Regione  può  utilizzare,  per  comprovate  esigenze  di
servizio  e   per  un   periodo  di   dodici  mesi  eventualmente
rinnovabile, personale comandato dagli enti di cui all'art. 4 del
DPR 68/86  e del  comparto  sanità;    in  tal  caso  gli  oneri
finanziari connessi  al comando  sono posti a carico del bilancio
regionale.

ARTICOLO 56
(Posizione giuridico  - economica  personale trasferito nel ruolo
regionale)

1. Il  personale inquadrato  nel ruolo  regionale a  seguito  dei
processi di  mobilità di  cui agli artt. 51, 52 e 53 conserva la
posizione   giuridica   ed   economica   acquista   all'atto   di
trasferimento.

2. Ai  dipendenti viene  riconosciuto il  maturato di  anzianità
conseguito nell'Ente  di provenienza e viene considerato, ai fini
della attribuzione  della  successiva  quota  della  retribuzione
individuale di  anzianità, il  rateo  in  corso  di  maturazione
nell'Ente di provenienza.

3. Il  suddetto personale  è altresì  esente  dall'obbligo  del
periodo di  prova, purchè  abbia superato analogo periodo presso
l'Ente di provenienza.

Capo II
DIRITTI SINDACALI

ARTICOLO 57
(Principi generali)

1. Ai  sensi dell'art.  62, comma quarto dello Statuto è vietato
ogni comportamento  dell'Amministrazione diretto  ad  impedire  o
limitare  le  libertà  personale  e  sindacali  dei  dipendenti,
l'esercizio dell'attività sindacale e del diritto di sciopero.

2. Le libertà personali e sindacali e le attività sindacali dei
dipendenti sono  regolate dagli artt. 1, 2, 3, 4, 5, 6, 8, 9, 11,
12, 14,  15, 16,  primo comma,  17, 21,  29, della legge, con gli
adattamenti risultanti dagli artt. 7, 10, 13, 19, 20, 22, 23, 24,
25, 26,  27 della  stessa legge,  con gli  adattamenti risultanti
dagli artt.  48, 58,  59, 60,  61, 62, 63, 71 e 82 della presente
legge, e dalle altre norme della legge 20 maggio 1970, n. 300, in
quanto applicabili.

ARTICOLO 58
(Poteri delle rappresentanze sindacali)

1. I  provvedimenti che  incidono sulla  situazione  personale  o
patrimoniale dei dipendenti, a richiesta dell'interessato, devono
essere      comunicati       dall'amministrazione       regionale
all'organizzazione sindacale dal medesimo indicata.

2. In  merito a  tali provvedimenti l'organizzazione sindacale ha
il diritto di essere sentita.

ARTICOLO 59
(Assemblea)

1. I  dipendenti regionali  hanno diritto  di riunirsi nei luoghi
dove prestano  servizio, fuori  dell'orario  di  lavoro.  Possono
altresì riunirsi  durante l'orario di lavoro medesimo nei limiti
di dodici ore annue.

2. Le  assemblee -  che possono  riguardare  la  generalità  dei
dipendenti  o   gruppi  di   essi  -   possono  essere   indette,
singolarmente o  congiuntamente, dai rappresentanti sindacali dei
dipendenti.  L'ordine  del  giorno  deve  riguardare  materie  di
interesse sindacale e del lavoro.

3.  La  convocazione,  la  sede  e  l'orario  delle  assemblee  e
l'eventuale partecipazione  di dirigenti  sindacali esterni  sono
comunicate  alla   Amministrazione  con   preavviso  scritto   da
effettuarsi di norma almeno tre giorni prima.

4. L'Amministrazione  regionale determina  le  modalità  per  la
rilevazione dei partecipanti alle Assemblee.

5. Le  modalità necessarie per assicurare durante lo svolgimento
delle assemblee  il funzionamento  dei  servizi  essenziali  sono
stabilite  dalla   Amministrazione  di  intesa  con  i  promotori
dell'assemblea.

ARTICOLO 60
(Aspettativa e permessi sindacali)

1. La  Regione  nell'ambito  del  contingente  delle  aspettative
sindacali e  del relativo  coordinamento,  che  sarà  fissato  a
livello nazionale in rapporto ad una unità ogni 5.000 dipendenti
o frazione  superiore a 2.500, da ripartire fra le organizzazioni
sindacali  maggiormente   rappresentative  su   base   nazionale,
collocherà in  aspettativa i  dipendenti interessati a richiesta
delle organizzazioni medesime.

2. In  attesa che  la materia  sia regolata  con apposite  norme,
nell'ambito  della   legge  quadro   del  pubblico   impiego,  un
rappresentante  per   ciascuna  delle   organizzazioni  sindacali
maggiormente rappresentative  su base  nazionale è  collocato in
aspettativa sindacale  a livello  regionale  su  richiesta  della
rispettiva organizzazione.

3. Ai  lavoratori collocati  in aspettativa  per motivi sindacali
sono corrisposti,  a carico  della  Regione,  tutti  gli  assegni
spettanti  in   forza  delle   vigenti  norme   nel  livello   di
inquadramento. I periodi di aspettativa per motivi sindacali sono
utili a  tutti gli  effetti, salvo  che per il congedo ordinario.
L'aspettativa ha  termine con la cessazione, per qualsiasi causa,
del mandato sindacale.

4. I rappresentanti sindacali non collocati in aspettativa, hanno
diritto,  su   richiesta  delle  rispettive  organizzazioni,  per
l'espletamento del  loro mandato, a permessi retribuiti fino alla
concorrenza di  un monte  ore annuale  complessivo per  tutte  le
organizzazioni sindacali di tre ore pro - capite per i dipendenti
in servizio  alla  data  del  31  dicembre  dell'anno  precedente
aumentato del 5%.

5. Le  modalità per  la concessione dei permessi retribuiti sono
stabiliti dalla  Giunta d'intesa  con le rappresentanze sindacali
del personale regionale.

ARTICOLO 61
(Contributi sindacali)

1. I  dipendenti hanno  facoltà di  rilasciare delega  a  favore
della propria organizzazione sindacale, per la riscossione di una
quota mensile  dello stipendio  per il  pagamento dei  contributi
sindacali nella misura stabilita dai componenti Organi statutari.

2. le  trattenute operate  in base  alle deleghe presentate dalle
organizzazioni sindacali sono versate entro 15 giorni alle stesse
organizzazioni   secondo   modalità   da   concordare   con   le
organizzazioni medesime.

ARTICOLO 62
(Locali delle rappresentanze sindacali e diritto di affissione)

1.  La   Regione  pone   permanentemente  a   disposizione  delle
rappresentanze sindacali  per l'esercizio  delle loro funzioni un
idoneo locale comune per ogni capoluogo di provincia, all'interno
di una sede regionale o nelle immediate vicinanze.

2.  Nel   capoluogo  della   Regione  viene  altresì  assicurata
permanentemente la  disponibilità di un idoneo locale a ciascuna
rappresentanza  delle   organizzazioni   sindacali   maggiormente
rappresentative.

3. Qualora  il numero  dei dipendenti di una unità, sede o altra
entità organizzativa  sia superiore  a dieci,  le rappresentanze
hanno diritto  di usufruire,  ove ne  facciano richiesta,  di  un
locale idoneo per le loro riunioni.

4. All'interno, delle unità, sedi o altre entità organizzative,
le rappresentanze  sindacali hanno  diritto all'uso  gratuito  di
appositi spazi, posti in luoghi accessibili a tutti i dipendenti,
per l'affissione  di pubblicazioni,  testi o  comunicati inerenti
materia di interesse sindacale o di lavoro.

ARTICOLO 63
(Tutela dei rappresentanti sindacali)

1. Il  passaggio ad  altra sede  o ad  altro ufficio o il comando
previsti dagli artt. 49, 50, 54 e 55 dei rappresentanti sindacali
può essere  disposto solo previa nulla osta delle organizzazioni
sindacali.

ARTICOLO 64
(Informazione)

1. L'informazione  si attua  in modo costante e tempestivo con le
Organizzazioni Sindacali a livello confederale e di categoria, se
essa riguarda le proposte relative agli obiettivi ed ai programmi
di sviluppo,  ai piani  d'intervento e d'investimento, ai bilanci
annuali e pluriennali.

2. Ai  sensi dell'art.  18 del  DPR 1  febbraio 1986,  n. 13, nel
rispetto delle  competenze  proprie  degli  organi  istituzionali
salva la  continuità  dell'azione  amministrativa,  al  fine  di
ricercare ogni  contributo di  partecipazione al miglioramento ed
alla  efficienza   dei   servizi,   l'amministrazione   regionale
garantisce  una   costante   e   preventiva   informazione   alle
organizzazioni sindacali  sugli  atti  e  sui  provvedimenti  che
riguardano  il   personale,  l'organizzazione   del  lavoro,   le
innovazioni  tecnologiche,   la  valutazione  degli  organici  in
relazione al  funzionamento dei  servizi. L'informazione concerne
anche atti  o provvedimenti  relativi a  materie non  soggette  e
contrattazione  dalla   quale   comunque   derivino   conseguenze
riguardanti il personale e l'organizzazione del lavoro.

3. L'informazione, a seconda dei diversi suoi oggetti, è rivolta
alle organizzazioni  sindacali  territoriali  -  con  particolare
riferimento all'organizzazione  dei  servizi  -  e  a  quelle  di
categoria stipulanti  gli accordi  collettivi di cui alla legge -
quadro sul  modalità attuative  sono determinate  dagli  accordi
decentrati.

4. Le  organizzazioni sindacali di cui all'art. 14 della Legge 29
marzo  1983,   n.  93   possono  richiedere   all'amministrazione
regionale, che  è tenuta  a comunicarli,  i dati  riguardanti la
situazione del  personale occupato  e  di  quello  occorrente  in
relazione ai  programmi  di  efficienza/efficacia  e  a  fenomeni
fisiologici di  turn -  over  conseguente  alla  rilevazione  dei
carichi di lavoro.

5. Ai  sensi dell'art.  20 del  DPR 1  febbraio 1986,  n. 13,  in
occasione  di   interventi  di  progettazione  di  nuovi  sistemi
informativi  a   base  informatica  o  di  modifica  dei  sistemi
preesistenti, le  organizzazione sindacali  sono informate  sulle
caratteristiche generale  dei sistemi stessi, sì da essere poste
in condizione da valutare con congruo anticipo quegli aspetti che
possono determinare  vincoli all'occupazione, alle funzioni ed ai
ruoli dell'ente,  all'ambiente ed  alla qualità  di lavoro, e di
formulare osservazioni e proposte.

6. In  armonia con  quanto disposto  dai comma  primo  e  secondo
dell'art. 24 della legge 29 marzo 1983, n. 93, nei casi in cui il
sistema installato  consenta la  possibile raccolta  e l'utilizzo
dei  dati   sulla  quantità  e  la  qualità  delle  prestazioni
lavorative dei  singoli  operatori,  l'amministrazione  regionale
garantisce, sentite  le  organizzazioni  sindacali,  un  adeguato
sistema di  tutela e  di garanzia  della riservatezza della sfera
personale del lavoratore.

7. Al lavoratore viene comunque garantito il diritto di conoscere
la qualità  e l'uso  dei propri  dati personali  raccolti e, con
l'assistenza  delle   organizzazioni  sindacali,  il  diritto  di
integrazione e  rettifica 8.  Attraverso gli  accordi  decentrati
previsti dal  successivo art.  65 sono  definite le modalità e i
tempi dell'informazione.

ARTICOLO 65
(Livelli di contrattazione)

1. I livelli di contrattazione decentrata sono i seguenti:

a) regionale,  che riguarda la definizione dei piani dei corsi di
   qualificazione e aggiornamento del personale degli Enti di cui
   all'art.  4   del  DPR   5-3-1968  n.   68,  il  funzionamento
   dell'osservatorio   regionale    del   pubblico    impiego   e
   l'attivazione dei  processi di  mobilità tra  Enti in  ambito
   regionale,  nonchè   le  altre   materie   specificamente   e
   tassativamente indicate dalla legge;
b) territoriale,  sub regionale,  che riguarda  materie  delegate
   dalla contrattazione  decentrata a  livello regionale  di  cui
   alla  precedente   lettera  a)   nonchè  le   altre   materie
   specificamente e tassativamente indicate dalla legge;
c) a livello di amministrazione regionale;
d) a livello di decentramento dell'amministrazione regionale, che
   riguarda le  materie delegate  dalla contrattazione decentrata
   di cui alla precedente lettera c).

2. Gli accordi decentrati non possono comportare oneri aggiuntivi
se non nei limiti previsti dagli accordi nazionali.

3. Ad essi dà esecuzione ai sensi dell'art. 14 della legge 29-3-
1983, n. 93 mediante atti previsti dall'ordinamento regionale.

ARTICOLO 66
(Composizione delle delegazioni)

1.  La   delegazione  trattante,  al  livello  di  contrattazione
regionale o  sub regionale,  è costituita  dal Presidente  della
Regione o da un suo delegato, e da una rappresentanza:

- dell'ANCI per i Comuni e loro Consorzi;
- dell'UPI per le Province e i loro Consorzi;
- dell'UNCEM per le Comunità Montane;
- dell'Union - Camere per le Camere di Commercio;
- degli  altri Enti  di cui all'art. 4 del DPR 5 marzo 1986 n. 68
  per quanto di rispettiva competenza;
- da  una delegazione  composta  da  rappresentanti  di  ciascuna
  organizzazione  sindacale   maggiormente  rappresentativa   nel
  settore interessato,  che  abbia  adottato  in  sede  nazionale
  codici di  autoregolamentazione dell'esercizio  del diritto  di
  sciopero e dalle confederazioni maggiormente rappresentative su
  base nazionale.

2. A  livello di  contrattazione di  cui alle lettere c) e d) del
precedente art. 65, la delegazione trattante è costituita:

- dal Presidente della Regione o suo delegato;
- da  una rappresentanza  dei titolari  degli uffici o servizi ai
  quali l'accordo si riferisce;
- da  una delegazione  composta da  rappresentanti  aziendali  di
  ciascuna organizzazione  sindacale,  come  indicata  nel  comma
  precedente.

ARTICOLO 67
(Materie di contrattazione decentrata)

1. Nell'ambito della disciplina di cui all'art. 14 della legge 29
marzo 1983 n. 93, del DPR 1o febbraio 1986 n. 13 e della presente
legge, formano oggetto di contrattazione decentrata i criteri, le
modalità generali  ed i  tempi  di  attuazione  in  ordine  alle
seguenti materie:

- l'organizzazione     del      lavoro,  anche  conseguente  alla
  ristrutturazione dei servizi e degli uffici ed alle innovazioni
  tecnologiche, nonchè  le proposte per la sua programmazione ai
  fini dei miglioramenti dei servizi;
- l'aggiornamento,      la  qualificazione,  la  riconversione  e
  riqualificazione del personale;
- la  rispondenza dei  profili professionali di nuova istituzione
  alle qualifiche funzionali stabilite dalla legge;
- le " pari opportunità";
- i  sistemi, i  piani ed  i programmi  volti ad  incrementare la
  produttività la loro verifica e le incentivazioni connesse;
- la  struttura  degli  orari  di  lavoro  (turni  flessibilità,
  reperibilità, straordinario,  permessi), nonchè  le modalità
  di accertamento del loro rispetto;
- la  mobilità all'esterno  della stessa  amministrazione  e  la
  disciplina di quella interna;
- la  formulazione di  programmi concernenti l'occupazione, anche
  in relazione alle politiche degli organici;
- le  condizioni ambientali  e la qualità del lavoro (compresi i
  carichi di  lavoro in  funzione degli  obiettivi e dei piani di
  lavoro);
- l'agibilità  dei patronati  sindacali sul  luogo del lavoro, i
  servizi di mensa, la costituzione e l'organizzazione del CRAL;
- le  altre materie  appositamente demandate  alla contrattazione
  decentrata dalla presente legge.

ARTICOLO 68
(Procedure di raffreddamento dei conflitti)

1. Nel  caso di  conflitti a livello di amministrazione regionale
derivanti da  diverse interpretazioni  dell'accordo  contrattuale
nazionale, deve  essere formulata  richiesta scritta di confronto
con  lettera   r.r.  da   una  delle   organizzazioni   sindacali
maggiormente rappresentative  nel settore interessato che abbiano
adottato in  sede nazionale  un  codice  di  autoregolamentazione
dell'esercizio  del   diritto  di   sciopero;    detta  richiesta
comporterà l'obbligo,  ad iniziativa della parte che ha ricevuto
tale richiesta,  di convocazione  della parte  richiedente per un
confronto nei tre giorni successivi.

2. La  richiesta deve contenere una breve descrizione dei fatti e
degli elementi  di diritto  sui  quali  si  basa  e  deve  essere
indirizzata per  conoscenza alla delegazione di cui al successivo
comma presso  il Dipartimento  della Funzione  Pubblica istituito
presso la Presidenza del Consiglio dei Ministri.

3. Trascorsi  15 giorni  dall'insorgenza del conflitto è ammesso
ricorso  alla   delegazione  trattante   l'accordo   contrattuale
nazionale  la   quale,  al   fine  di   assicurare  la   corretta
interpretazione   della    disciplina    contrattuale,    esprime
tempestivamente il proprio parere.

4. La  delegazione di  cui  al  comma  precedente  deve  riunirsi
altresì  su   formale  richiesta  di  una  delle  parti  che  la
compongono.

5. L'apertura  del conflitto  non  determina  l'interruzione  del
procedimento amministrativo.

ARTICOLO 69
(Attività, sociali, culturali, ricreative)

1. Le  attività culturali,  ricreative ed assistenziali, rivolte
al  personale  regionale  debbono  essere  gestite  da  organismi
formati da rappresentanti dei dipendenti, in conformità a quanto
previsto dall'art. 11 della Legge 20 maggio 1970, n. 300.

2. Per l'attuazione delle suddette attività può essere iscritto
nel bilancio regionale apposito stanziamento.

ARTICOLO 70
(Pari opportunità)

1. Al  fine di attivare misure e meccanismi tesi a consentire una
reale  parità   tra  uomini  e  donne,  sono  definiti,  con  la
contrattazione decentrata,  interventi che  si concretizzano in "
azioni positive" a favore delle lavoratrici.

2.  Per  consentire  una  reale  parità  uomini  -  donne,  sono
istituiti con  la partecipazione  delle Organizzazioni  Sindacali
appositi comitati che propongono misure adatte a creare effettive
condizioni di  pari opportunità  e relazionano, almeno una volta
all'anno,  sulle  condizioni  oggettive  in  cui  si  trovano  le
lavoratrici  rispetto  alle  attribuzioni,  alle  mansioni,  alla
partecipazione ai corsi di aggiornamento, ai nuovi ingressi.

Capo III
RIPOSO SETTIMANALE, CONGEDI, ASPETTATIVE E PERMESSI

ARTICOLO 71
(Riposo compensativo)

1. Il  personale ha  diritto ad un periodo di riposo settimanale,
non rinunciabile, che di regola deve coincidere con la domenica e
non presta servizio negli altri giorni riconosciuti festivi.

2. Al  dipendente che,  per particolari esigenze di servizio, non
usufruisce del riposo festivo settimanale deve essere corrisposta
la retribuzione  di cui  all'ottavo comma dell'art. 97 maggiorata
del 20%  con diritto  al riposo  compensativo da fruire di regola
entro 15 giorni e comunque non oltre il bimestre successivo.

3. L'attività  prestato in  giorno festivo  infrasettimanale dà
titolo, a  richiesta  del  dipendente,  o  a  equivalente  riposo
conpensativo  o  alla  corresponsione  del  compenso  del  lavoro
straordinario  con   la  maggiorazione  prevista  per  il  lavoro
straordinario non festivo.

ARTICOLO 72
(Congedi straordinari retribuiti)

1.  Al   dipendente  regione   compete  il   diritto  di  congedo
straordinario retribuito  nelle seguenti  ipotesi  e  misure  con
documentanzione delle relative causali:

a) per   contrarre   matrimonio:   nella  misura   di  giorni  15
   continuativi compreso quello di celebrazione;
b) per esami: fino a 20 giorni nell'anno per le giornate di esami
   scolastici e  di effettuazione  di concorsi  od  abilitazioni,
   oltrechè nella  giornata immediatamente precedente e seguente
   soltanto se  la sede  dove si effettua la prova disti di oltre
   100 km. dalla residenza;
c) per  donazione di  sangue: per 24 ore a partire dal momento in
   cui il  dipendente si è assentato dal lavoro per l'operazione
   di prelievo;
d) per  cure: fino  ad un  mese per  mutilati,  invalidi  civili,
   invalidi   di   guerra   o   per   servizio,   previa   idonea
   certificazione medica e con dimostrazione delle avvenute cure;
e) per cure ai figli inferiori a tre anni e in stato di malattia:
   fino ad un mese a trattamento intero;
f) per gravidanza e puerperio: nei limiti della legge 30 dicembre
   1971, n. 1204 con trattamento intero nel periodo di astensione
   obbligatoria.  Nel   periodo  di  astensione  facoltativa  con
   trattamento intero  nel primo  mese, ridotto  del 20%  per  il
   secondo, ridotto del 70% per i restanti 4 mesi;
g) per  richiamo alle  armi:  nei  termini  e  con  le  modalità
   previste dalle leggi vigenti.

2.  Possono   altresì  essere   concessi  congedi   straordinari
retribuiti per gravi motivi, fino a cinquanta giorni all'anno.

ARTICOLO 73
(Congedi straordinari non retribuiti)

1.  Il   dipendente  ha   diritto  a   congedi  straordinari  non
retribuiti:

a) per  la durata dello stato di malattia dei figli non inferiore
   a tre anni, dopo il primo mese di congedo retribuito;
b) per obblighi di leva per la durata del servizio.

2. I  periodi di  congedo di cui al precedenti punti a) e b) sono
utili a  tutti gli  effetti nei  limiti previsti  dalla normativa
vigente in materia e successive modificazioni.

3.  Al   dipendente  può   altresì  essere   concesso   congedo
straordinario non retribuito per motivi personali.

4. Il  dipendente che  aspira ad  ottenere il  congedo di  cui al
comma precedente  deve presentare  motivata richiesta alla Giunta
Regionale. La  Giunta provvede  sulla domanda entro un mese ed ha
facoltà, per  motivate esigenze  di servizio,  di respingere  la
domanda stessa,  di ritardarne  l'accoglimento o  di  ridurre  la
durata del congedo richiesto. Il congedo per motivi personali non
può avere  durata superiore  ad un  anno  ed  è  revocabile  in
qualunque momento per motivate ragioni di servizio. Durante detto
congedo il  dipendente non  ha diritto  a nessun  assegno  ed  il
periodo di  assenza dal  servizio  è  computato  ai  fini  della
progressione economica  del livello  funzionale e del trattamento
di quiescenza  e previdenza,  nonchè del calcolo dell'anzianità
per i concorsi.

ARTICOLO 74
(Congedo ordinario)

1. Il dipendente ha diritto ad un congedo ordinario stabilito per
ciascun anno  solare in  trenta o  ventisei giorni  lavorativi  a
seconda  che   l'orario  settimanale   di  servizio  si  articoli
rispettivamente in  sei o  cinque giorni,  fermo restando  quanto
previsto dalla  legge 23  dicembre  1977,  n.  037  e  successive
modificazioni. Il  congedo ordinario durante l'anno di assunzione
compete in proporzione al servizio prestato;  le stesse misure si
applicano anche  durante l'anno  di cessazione  dal  servizio  in
proporzione al servizio da prestare in tale anno.

2. Il  congedo ordinario  deve essere  fruito  su  richiesta  del
dipendente e  previa autorizzazione  del dirigente  responsabile,
compatibilmente alle esigenze di servizio, irrinunciabilmente nel
corso di ciascun anno solare anche in più periodi, uno dei quali
non inferiore a quindici giorni.

3. Qualora  il godimento  del congedo  ordinario sia  rinviato  o
interrotto per  eccezionali e  motivate esigenze  di servizio, il
dipendente ha  il diritto  di fruirlo  entro  il  primo  semestre
dell'anno successivo.

4. La  fruizione del congedo ordinario può essere rinviata anche
nel secondo  semestre  dell'anno  successivo  qualora  sussistano
motivi non  riferibili alla volontà del dipendente ma imputabili
a cause di forza maggiore che non abbiano consentito il godimento
delle ferie nei termini indicati nel secondo e terzo comma.

5. Il  diritto al  congedo ordinario non è riducibile in ragione
di assenza  per infermità anche se tale assenza si sia protratta
per l'intero  anno solare.  In quest'ultima ipotesi l'indicazione
del periodo  durante il  quale è  possibile godere  del  congedo
ordinario spetta  all'Amministrazione in  relazione alle esigenze
di organizzazione del servizio.

6.  Le  infermità  insorte  durante  la  fruizione  del  congedo
ordinario ne  interrompono il  godimento  nei  casi  di  ricovero
ospedaliero  o   di  malattie   ed  infortuni,   adeguatamente  e
debitamente documentati  e che  l'Amministrazione sia stata posta
in condizione di accertare.

7. Al  dipendente in congedo ordinario richiamato in servizio per
eccezionali e  motivate esigenze,  compete, previa  esibizione di
idonea documentazione,  il  rimborso  delle  spese  personali  di
viaggio sostenute  e l'indennità  di missione  per la durata del
viaggio.

8. La  ricorrenza del  Santo Patrono,  se ricadente  in  giornata
lavorativa, è considerata come congedo ordinario oltre il limite
di cui al comma 1.

ARTICOLO 75
(Aspettativa per motivi di studio)

1. Con  le stesse  modalità previste  per la  concessione  delle
aspettative per motivi personali possono altresì essere concesse
a non più del 15 per cento dei dipendenti ogni anno, aspettativa
non retribuite  per motivi  di studio, di durata non superiore ad
un anno,  non prorogabili  e revocabili  in qualsiasi momento per
motivate ragioni di servizio.

2. Al dipendente può essere concesso, per riconosciuto interesse
dell'Amministrazione, un  assegno di  ammontare massimo  pari  al
trattamento economico  in  godimento.  In  tal  caso  il  periodo
trascorso in  aspettativa è  considerato prestato  a  tutti  gli
effetti.

3. Al dipendente che abbia goduto di un periodo di aspettativa ai
sensi del  precedente articolo non può essere concesso ulteriore
periodo di  aspettativa per  motivi di  studio  prima  che  siano
trascorsi 5 anni.

ARTICOLO 76
(Congedo straordinario e aspettativa per malattia)

1. Il  dipendente assente dal servizio per malattia è collocati,
a domanda o d'ufficio, in congedo straordinario o in aspettativa.

2. Il  congedo straordinario  per  malattia,  non  può  superare
complessivamente nel  corso dell'anno  la durata  di due mesi con
diritto al seguente trattamento economico:

- primo mese: tutti gli assegni
- secondo mese: assegni ridotti di un quinto.

3. L'aspettativa  per infermità  ha termine  col  cessare  della
causa per  la quale fu disposta e non può comunque protrarsi per
più di  18 mesi.  Durante  l'aspettativa  il  dipendente  ha  il
diritto all'intero  trattamento di competenza per i primi 12 mesi
e alla  metà  di  esso  per  il  restante  periodo,  conservando
integralmente gli assegni per carichi di famiglia.
Il tempo  trascorso in aspettativa ai sensi del presente articolo
è considerato periodo di servizio utile a tutti gli effetti.

4. Qualora  l'infermità sia  stata  riconosciuta  dipendente  da
cause di servizio ai sensi del successivo art. 143, il dipendente
ha diritto  per tutto il periodo di aspettativa alla retribuzione
corrispondente al posto ricoperto.

5. Il  dipendente può  essere collocato  a  domanda  in  congedo
straordinario per  malattia per  attendere a  cure idropiniche  a
terminali, con obbligo di presentazione di formale certificazione
medica del periodo di cure effettuate.

ARTICOLO 77
(Cumulo  di   aspettative  e   congedi  straordinari  per  motivi
personali)

1. Due  periodi di  aspettativa per  motivi di  salute si sommano
agli effetti  della determinazione  del limite  massimo di durata
previsto all'articolo  precedente, quando tra esso non intercorra
un periodo di servizio attivo superiore a tre mesi.

2. La  durata di più periodi di aspettativa per motivi di salute
o di  congedi straordinari per motivi personali non può superare
complessivamente due anni e mezzo in un quinquennio.

3. Al  raggiungimento dei limiti temporali indicati al precedente
comma e  all'art. 76, comma 3, il dipendente assente per malattia
è sottoposto  agli accertamenti medici di cui al successivo art.
79 al  fine di  verificare  l'idoneità  fisica  dello  stesso  a
riprendere servizio.

4. In  pendenza degli  accertamento  il  dipendente  conserva  il
diritto allo stipendio in godimento.

5. Per  motivi di  particolare gravità  può essere  concesso al
dipendente  in   aspettativa  per  motivi  di  salute  che  abbia
raggiunto i  limiti previsti  dai comma  precedenti e  ne  faccia
motivata richiesta,  un ulteriore  periodi di  aspettativa, senza
diritto al  trattamento economico,  di durata  non superiore a 12
mesi.

ARTICOLO 78
(Assenze per malattia)

1. Il  dipendente che  per malattia  non  sia  in  condizione  di
prestare  servizio  deve  darne  tempestiva  comunicazione  anche
telefonica nella stessa giornata all'Amministrazione indicando il
proprio recapito.

2. Qualora  la malattia  si protragga  per oltre  due giorni deve
altresì trasmettere il certificato rilasciato dal medico curante
entro il  terzo giorno  dall'assenza; al  fine  di  garantire  la
riservatezza della  diagnosi, la  certificazione viene  portata a
conoscenza dell'Amministrazione  nella parte  in cui è contenuta
la sola prognosi.

3.  La   Giunta  può   disporre  visite   mediche  di  controllo
esclusivamente tramite le UUSSLL competenti per territorio.

ARTICOLO 79
(Visite mediche collegiali)

1. Le  visite mediche  collegiali  nei  confronti  del  personale
regionale  sono   effettuate  dall'apposito  organismo  medico  -
collegiale istituito presso la Unità Sanitaria Locale competente
per  territorio;     l'esito  degli  accertamento  sanitari  deve
risultare dal relativo verbale.

2.  Il   dipendente  sottoposto  a  visita  collegiale  può  far
assistere alla stessa un medico di fiducia.

3. Il  risultato degli  accertamento sanitari  è tempestivamente
comunicato all'interessato.

4. Ove  il dipendente  ovvero  la  Giunta  non  concordi  con  le
risultanze dell'accertamento,  si procede a nuovo accertamento da
parte  di   un  collegio   composto  da   un   medico   designato
dall'interessato, da un medico designato dalla Giunta regionale e
da un terzo medico scelto di comune accordo fra i due sanitari o,
in difetto,  dall'Ordine dei  Medici della  Provincia ove ha sede
l'ufficio presso cui presta servizio il dipendente.

5. La  richiesta di  nuovo accertamento deve essere notificata al
dipendente e  alla Giunta entro trenta giorni dalla comunicazione
di cui al terzo comma e deve contenere la designazione del medico
di fiducia.

6. Qualora  l'altra parte  non provveda  nel  termine  di  trenta
giorni alla  nomina del  proprio medico di fiducia l'accertamento
di cui al primo comma si ha per revocato.

7. L'onorario di tutti i componenti del collegio di cui al quarto
comma è a carico della Regione.

8. Resta ferma la possibilità di ricorso ai normali strumenti di
tutela giurisdizionali nei confronti di ogni accertamento.

ARTICOLO 80
(Accertamenti in  materia di  sicurezza igiene  e salubrità  del
lavoro)

1. Le  Unità Sanitarie  Locali hanno  competenza in  materia  di
visite preventive e di controlli periodici connessi con attività
esposte a  rischio  ed  in  particolare  in  presenza  di  rischi
derivanti dall'uso  continuato di video - terminali, come dispone
la vigente normativa CEE.

2. Le  Unità Sanitaria  Locale e  gli altri organismi pubblici a
ciò preposti  dalle vigenti  disposizioni  hanno  competenza  in
materia di  collaudi e  di verifiche  periodiche  di  macchinari,
impianti e strutture dell'Amministrazione regionale.

3. Le  Unità Sanitarie  Locali hanno competenza nella promozione
di misure  idonee a  tutelare la  salute delle  donne lavoratrici
dipendenti, in  relazione alla  peculiarità psicofisiche ed alla
precedibilità di  rischi specifici,  con particolare  attenzione
alle situazioni  i lavoro che possono rappresentare rischi per la
salute riproduttiva.

ARTICOLO 81
(Libretto sanitario)

1. E'  istituito il libretto personale sanitario per garantire ai
lavoratori, che  operano in  ambienti insalubri,  visite  mediche
periodiche a  scopo preventivo  secondo le  modalità previste in
materia per  il personale dei Vigili del Fuoco dagli allegati per
DPR 10 aprile 1984, n. 210.

ARTICOLO 82
(Lavoratori studenti)

1. I  dipendenti che  frequentano corsi regolari di studio presso
istituiti di  istruzione di ogni ordine e grado di qualificazione
professionale abilitati  al rilascio  di titoli di studio legale,
nonchè i  dipendenti che  frequentino corsi  di qualificazione o
riqualificazione   professionale   istituiti,   sovvenzionati   o
comunque riconosciuti  dalla Regione,  hanno diritto  a turni  di
lavoro che agevolino la frequenza ai corsi e la preparazione agli
esami e  non sono obbligati a prestazioni di lavori straordinario
nè a prestazioni durante i riposi settimanali.

2.  I   dipendenti  sono  tenuti  a  produrre  le  certificazioni
necessarie all'esercizio dei diritti di cui sopra.

ARTICOLO 83
(Diritto allo studio)

1. Al  fine di  garantire il  diritto allo  studio sono  concessi
permessi  straordinari   retribuiti  nella   misura  massima   di
centocinquanta ore annue individuali.

2. I  permessi di  cui al  precedente comma  sono concessi per la
frequenza di  corsi finalizzati  al conseguimento  di  titoli  di
studio in  corsi universitari,  post - universitari, di scuole di
istruzione   primaria,    secondaria    e    di    qualificazione
professionale, statali,  pareggiate o  legalmente riconosciute  o
comunque abilitate  al rilascio  di titoli  idi studio  legali  o
attestati professionali riconosciuti dall'ordinamento pubblico.

3. Nella  concessione dei  permessi di  cui al  precedenti  commi
vanno osservate, garantendo in ogni caso le pari opportunità, le
seguenti modalità:

a) i  dipendenti  che    contemporaneamente  potranno  usufruire,
   nell'anno solare,  della riduzione  dell'orario di lavoro, nei
   limiti di  cui al  primo  comma  del  presente  articolo,  non
   dovranno superare  il tre per cento del totale delle unità in
   servizio all'inizio di ogni anno con arrotondamento all'unità
   superiore;
b) a  parità di    condizione  sono  ammessi  a  frequentare  le
   attività  didattiche   i  dipendenti   che  non  abbiano  mai
   usufruito dei  permessi relativi al diritto allo studio per lo
   stesso corso;
c) il  permesso per  il conseguimento  dei titoli  di studio o di
   attestati professionali  di cui  al secondo comma del presente
   articolo può  essere concesso  anche  in  aggiunta  a  quello
   necessario   per    le   attività    formative    programmate
   dall'Amministrazione.

4. Il  personale interessato  ai corsi di cui ai comma precedenti
ha  diritto,   salvo  eccezionali  ed  inderogabili  esigenze  di
servizio, a turni di lavoro che agevolino la frequenza ai corsi e
la preparazione  agli esami  e non  è obbligato a prestazioni di
lavoro straordinario  o durante  i giorni  festivi  e  di  riposo
settimanale.

5. Il  conseguimento  di  un  significativo  accrescimento  della
professionalità del  singolo dipendente,  documentato dal titolo
di studio  o da  attestati professionali  conseguiti, costituirà
titolo di  servizio da  valutare secondo  modalità da concordare
con le Organizzazioni Sindacali.

6. Il  personale interessato  alle attività didattiche di cui al
comma 2,  è tenuto  a presentare  alla  propria  amministrazione
idonea certificazione in ordine alla iscrizione ed alla frequenza
alle scuole  ed ai  corsi nonchè agli esami finali sostenuti. In
mancanza  delle   predette  certificazioni,   i   permessi   già
utilizzati vengono  considerati come  congedo  straordinario  per
motivi personali.

ARTICOLO 84
(Svolgimento di incarichi pubblici)

1. Le  assenze dal  servizio  dei  dipendenti  regionali  per  lo
svolgimento di  incarichi pubblici  sono disciplinate dalle norme
della legislazione nazionale.

Capo IV
DOVERI

ARTICOLO 85
(Esecuzione diligente dei compiti di ufficio)

1. Il  dipendente deve  prestare la  sua opera per l'espletamento
dei compiti  affidatigli ai  sensi delle  norme  sull'ordinamento
degli   uffici,    concorrendo   nel    rispettivo   livello   di
qualificazione  e  responsabità,  al  corretto  adempimento  dei
programmi di lavoro del dipartimento o ufficio.

2. Il  dipendente che riceve un ordine che ritenga illegittimo è
tenuto a non eseguirlo dichiarandone le ragioni.

3. Se  l'ordine è  rinnovato per  scritto,  il  dipendente  deve
eseguirlo tranne  nel caso che l'atto o l'attività richiesta sia
vietata dalla legge penale.

ARTICOLO 86
(Segreto d'ufficio)

1.  Fino   all'entrata  in   vigore  della  legge  regionale  sul
procedimento  di   formazione  degli   atti  amministrativi,   il
personale regionale  non può  fornire a chi non ne abbia diritto
informazioni   relative    a    provvedimenti    od    operazioni
amministrative dei  quali sia venuto a conoscenza a causa del suo
ufficio quando  vi sia  motivo di  ritenere che  possa  derivarne
danno per l'amministrazione ovvero danno o ingiusto vantaggio per
terzi.

2. Nei  casi dubbi  il dipendente  deve  chiedere  il  preventivo
parere del competente Organo dell'amministrazione regionale.

3. Nel  rispetto delle  modalità stabilite  dal regolamento  del
Consiglio, il  personale regionale  non può  valersi del segreto
d'ufficio nei confronti dei consiglieri regionali.

ARTICOLO 87
(Orario di lavoro)

1. L'orario di lavoro è di 36 ore settimanali.

2.  I  dirigenti  sono  inoltre  tenuto  a  prestare  la  propria
attività  oltre  tale  limite  senza  alcuna  corresponsione  di
compenso per  lavoro straordinario  per una media annua di 10 ore
settimanali in relazione a tutte le esigenze di servizio.

3. L'orario  di lavoro è controllato con sistemi obiettivi anche
automatici, esclusa ogni forma di tolleranza.

4. La  prestazione individuale  di lavoro  deve,  in  ogni  caso,
essere distribuita in un arco temporale massimo giornaliero di 10
ore. In  tale ambito, la programmazione dell'orario di servizio e
l'articolazione dell'orario  di lavoro sono regolarmente, in sede
di accordi decentrati, secondo i seguenti criteri:

- migliori efficienza e produttività dell'amministrazione;
- più efficace erogazione dei servizi a favore dei cittadini;
- rispetto dei carichi di lavoro e dei riflessi sugli organici;
- ampliamento  dell'arco temporale  della fruibilità dei servizi
  con il  ricorso  preferenziale  ad  articolazioni  degli  orari
  connessi  con   la  natura   delle   prestazioni   e   con   le
  caratteristiche funzionali  dei servizi  che possono richiedere
  orari diversi e anche più prolungati;
- riduzione progressiva del ricorso al lavoro straordinario.

5. L'orario  settimanale di lavoro può essere distribuito su 6 o
5 giornate  lavorative. Sulla  base di  accordi decentrati,  può
essere articolato,  in termini  di  flessibilità,  turnazione  e
orario spezzato, in modo da assicurare la fruibilità giornaliera
dei servizi  da  parte  dei  cittadini  utenti  anche  nelle  ore
pomeridiane e/o serali.

6. Fatta salva la possibilità di una migliore specificazione dei
criteri indicati  nei precedenti  comma, da  definire con accordi
decentrati,  sono  individuate  le  modalità  di  attuazione  in
concreto di  detta articolazione, tenendo conto delle realtà dei
locali e per meglio corrispondere alle esigenze degli utenti.

7. Gli  istituti riguardanti  la  flessibilità  dell'orario,  la
turnazione e  il tempo  parziale possono anche coesistere al fine
di   rendere   concreta   la   gestione   flessibile   e   mirata
dell'organizzazione dei  servizi, della dinamica degli organici e
dei carichi di lavoro.

8. A  tal fine gli accordi decentrati utilizzano, quali parametri
principali per l'articolazione dell'orario di lavoro, i seguenti:

a) grado  fi intensificazione dei rapporti con l'utente, che deve
   essere posto  in condizione  di accedere più facilmente e con
   maggiore  frequenza   agli   uffici,   sportelli   e   servizi
   dell'amministrazione;
b) grado di miglioramento dell'organizzazione del lavoro;
c) miglioramento,  in  termini  di  coordinamento,  del  rapporto
   funzionale tra  articolazioni organizzative  appartenenti alla
   medesima  struttura   ovvero  tra  loro  correlate  sul  piano
   dell'attività;
d) grado  di fruibilità  dei servizi  sociali sul territorio, in
   relazione alle caratteristiche socio - economiche.

9.  Ove   necessario,  qualora   con  le  predette  modalità  di
articolazione dell'orario  di lavoro  con siano  perseguibili  le
finalità connesse  alla più proficua efficienza degli uffici, e
in relazione  a necessità esattamente prevedibili quali scadenze
legislative o  amministrative che  comportino maggiori carichi di
lavoro,  è   consentita   la   programmazione   plurisettimanale
dell'orario di lavoro.

10. La programmazione dell'orario plurisettimanale entro i limite
di 24  ore minime  e 48 massime settimanali, deve riferirsi ad un
periodo massimo non superiore a mesi 4 dell'anno, individualmente
non consecutivi.

11. In  nessun caso il tempo di percorrenza casa - sede di lavoro
non può essere considerato orario di servizio.

ARTICOLO 88
(Lavoro straordinario)

1.  Le   prestazioni  di  lavoro  straordinario  sono  rivolte  a
fronteggiare situazioni  di lavoro  eccezionali  e  pertanto  non
possono   essere    utilizzate   come    fattore   ordinario   di
programmazione del  tempo di lavoro e di copertura dell'orario di
lavoro.

2. La  prestazione di lavoro straordinario è disposta sulla base
delle  esigenze  di  servizio  individuate  dall'amministrazione,
rimanendo esclusa ogni forma generalizzata d'autorizzazione. Sono
inoltre  svolte   periodiche  verifiche   con  le  organizzazioni
sindacali  in   ordine  all'utilizzo  del  monte  ore  di  lavoro
straordinario.

3. La  spesa annua  complessiva non  può superare  il limite  di
spesa di 120 ore annue per dipendente.

4. Per progetti finalizzati all'occupazione e per incrementare la
produttività viene  utilizzato il  corrispettivo di 50 ore annue
procapite di lavoro straordinario nel modo seguente;

- 25 ore annue per dipendente da destinare all'occupazione;
- 18 ore annue per dipendente da destinare alla produttività;
-  7 ore annue per dipendente destinate al salario accessorio.

5. Lo  stanziamento per  prestazioni di  lavoro straordinario non
può eccedere  il monte ore riferito all'anno pari a ore 70 annue
per il numero dei dipendenti.

6. Il  limite massimo  individuale  di  lavoro  straordinario  è
fissato in 200 ore annue;  per esigenze eccezionali - debitamente
motivate in  relazione all'attività  di diretta  assistenza agli
organi istituzionali  riguardanti in  numero  di  dipendenti  non
superiore  al  2%  dell'organico  e  per  fronteggiare  eventi  o
situazioni  di   carattere  straordinario  -  il  limite  massimo
individuale  può   essere  superato,  previo  confronto  con  le
organizzazioni sindacali,  nel rispetto  comunque del  monte  ore
complessivo previsto dal precedente terzo comma.

7. Le  prestazioni di  lavoro  straordinario  anche  eccedenti  i
predetti  limiti   possono  dare   luogo  a   domanda,  a  riposo
compensativo, compatibilmente  con le  esigenze di  servizio,  da
usufruire nel mese successivo.

8. La  misura orario  dei compensi  per lavoro  straordinario  è
determinata maggiorando  la misura  oraria  di  lavoro  ordinario
calcolata convenzionalmente dividendo per 156 i seguenti elementi
retributivi:

- stipendio tabellare iniziale di livello mensile in godimento;
- indennità  integrativa  speciale  in  godimento  nel  mese  di
  dicembre dell'anno precedente;
- rateo  di   tredicesima    mensilità    delle  anzidette  voci
  retributive.

9. La maggiorazione di cui al comma precedente è pari:

- al 15% per il lavoro straordinario diurno;
- al  30% per il lavoro straordinario prestato nei giorni festivi
  o in  orario notturno  (dalle ore  22 alle  ore  6  del  giorno
  successivo);
- al  50% per il lavoro straordinario prestato in orario notturno
  - festivo.

ARTICOLO 89
(Lavoro elettorale e servizio di Gonfalone)

1. Il lavoro straordinario prestato in occasione di consultazioni
elettorali o  referendarie non  concorre  ai  limiti  di  cui  al
precedente art. 88.

2. La Giunta regionale provvede ad adottare apposito disciplinare
per   lo   svolgimento   del   servizio   di   Gonfalone   e   la
regolamentazione delle prestazioni del personale addetto.

ARTICOLO 90
(Eventi straordinari e calamità nazionali)

1. Il  lavoro  straordinario  prestato  per  fronteggiare  eventi
straordinari imprevedibili  e per calamità naturali non concorre
ai limiti di cui al precedente art. 88.

ARTICOLO 91
(Dimora)

1. Il  dipendente sceglie  liberamente il  luogo ove stabilire la
propria dimora,  purchè tale scelta sia conciliabile col pieno e
regolare adempimento dei doveri d'ufficio.

ARTICOLO 92
(Incompatibilità)

1. Il dipendente non può esercitare alcun commercio, industria o
professione nè assumere impieghi alle dipendenze di privati o di
enti pubblici, o incarichi professionali retribuiti.

2. Il  dipendente non  può altresì assumere cariche in società
costituite con fini di lucro, salvo che non si tratti di società
cooperative tra  pubblici dipendente.  Nei casi  stabiliti  dalla
legge o  quando sia  autorizzato dalla  Giunta il dipendente può
assumere cariche negli Enti e nelle Società di cui agli artt. 58
e 59 dello Statuto.

3. L'impiegato  che si trovi in una delle situazioni previste dai
comma precedenti  è dichiarato  decaduto  se  la  situazione  di
incompatibilità non  cessa  nel  termine  indicato  in  apposita
diffida. Sono fatte comunque le sanzioni disciplinari.

ARTICOLO 93
(Responsabilità)

1. Salvo  quanto diversamente  disposto dalle  leggi regionali  i
dipendenti sono  responsabili nei  confronti della  Regione e dei
terzi in  conformità alle  norme dettate per gli impiegati dello
Stato dagli artt. 18, 22, 23, 24, 25, 26, 27, 28, 29 e 30 del
DPR 10 gennaio 1957, n. 3.

ARTICOLO 94
(Patrocinio legale)

1. L'amministrazione regionale, anche a tutela dei propri diritti
ed interessi,  ove si  verifichi l'apertura di un procedimento di
responsabilità civile  o penale  nei confronti  di un dipendente
per fatti  o  atti  direttamente  connessi  all'espletamento  del
servizio  o  all'adempimento  dei  compiti  d'ufficio,  assume  a
proprio carico,  a  condizione  che  non  sussista  conflitto  di
interesse,  ogni   onere  di   difesa   sin   dall'apertura   del
procedimento, facendo  assistere il  dipendente da  un legale  di
comune gradimento.

2. In  caso di  sentenza di condanna esecutiva per fatti commessi
per  dolo   o  per  colpa  grave,  l'amministrazione  ripete  dal
dipendente tutti  gli oneri  sostenuti per  la sua difesa in ogni
grado di giudizio.

ARTICOLO 95
(Servizio mensa)

1. La partecipazione del personale al servizio mensa, istituito a
norma delle  leggi regionali  n. 58  del 16 novembre 1979 e n. 39
del  10   aprile  1981,   avviene  nel  rispetto  delle  seguenti
condizioni:

a) il  dipendente è  tenuto    a  pagare    per  ogni  pasto  un
   corrispettivo pari  a 1/3  del costo unitario risultante dalla
   convenzione, se  la mensa  è  gestita  da  terzi,  oppure  un
   corrispettivo  sempre   pari  ad  1/3  dei  costi  dei  generi
   alimentari  e   del  personale,   qualora  la   mensa  gestita
   direttamente dall'ente;
b) per  poter usufruire  del servizio  mensa è necessario essere
   effettivamente in servizio;
c) non può essere erogato tale servizio in caso di effettuazione
   di orario unico;
d) il pasto va consumato al di fuori dell'orario di servizio;
e) in  ogni caso  è esclusa    ogni    forma  di  monetizzazione
   indennizzante.

2. Il  servizio  di  mensa  è  gratuito  per  il  personale  che
contestualmente  è   tenuto  ad   assicurare  la   vigilanza   e
l'assistenza ai  minori e minorati ed il tempo relativo è valido
a tutti  gli effetti  anche per  il completamento  dell'orario di
servizio.

3. Analoga  disciplina trova applicazione anche nei confronti del
personale per il diritto allo studio universitario che sia tenuto
a consumare i pasti in orari particolari e disagiati in relazione
alla erogazione dei servizi di mensa.

ARTICOLO 96
(Orario flessibile)

1.  In  sede  di  negoziazione  decentrata  sono  determinate  le
articolazioni dell'orario flessibili secondo i seguenti criteri e
limiti.

2. L'orario  flessibile  consiste  nel  posticipare  l'orario  di
inizio del  lavoro ovvero  nell'anticipare l'orario  di uscita  o
nell'avvalersi di  entrambe  le  facoltà  limitando,  però,  al
nucleo centrale dell'orario la contemporanea presenza di tutti il
personale addetto alla medesima articolazione organizzativa.

3. Le  modalità  di  attuazione  dell'orario  flessibile  devono
tenere conto di una analisi delle caratteristiche delle attività
svolta dall'articolazione  organizzativa interessata a giovarsene
e dei riflessi che una modifica dell'orario di servizio provoca o
può provocare nei confronti dell'utenza, ovvero sui rapporti con
altre  articolazioni   organizzative   funzionalmente   ad   esse
collegate, nonchè  delle caratteristiche  del territorio  in cui
l'ufficio è collocato.

4. In  ogni caso tutto il personale, salvo quello impegnato nelle
turnazioni, deve  trovarsi contemporaneamente  in servizio  nella
fascia orario  individuata in  sede  di  accordo  decentrato,  in
misura comunque  non inferiore  ai 2/3  dell'orario  giornaliero,
fatte salve le esigenze di assicurare particolari servizi.

5.  L'introduzione   dell'orario  flessibile   è  consentita   a
condizione che  negli uffici siano possibili obiettivi e rigorosi
controlli, anche  di tipo  automatico, sulle presenze in servizio
del personale  e che  comunque non incida sugli orari di apertura
al pubblico predeterminati e comunicati all'utenza.

6. In sede di negoziazione decentrata, tenendo presenti i criteri
indicati nel  quarto  comma  del  precedente  articolo  87,  sono
definite le  aliquote di personale addetto ai servizi strumentali
e di  base (custodi,  archivi correnti, centralini e simili) che,
collegate funzionalmente,  con carattere di indispensabilità con
l'attività complessiva,  non possono essere comprese nell'orario
flessibile.

7. L'orario flessibile, in alcuni casi specifici, può riguardare
tutto il  personale di  una articolazione organizzativa, in altri
casi, quando  cioè sia necessario intervenire soltanto su alcuni
aspetti della  organizzazione del lavoro, può essere attuato per
gruppi di partecipazione.

8. Le ore di servizio prestate come recupero non danno luogo alla
corresponsione di alcun tipo di emolumento aggiuntivo.

ARTICOLO 97
(Turnazioni)

1. Per  le esigenze di funzionalità riconducibili alla copertura
degli  orari   di  servizio   possono  essere   istituiti   turni
giornalieri di lavoro.

2. I  turni sono  caratterizzati dalla  rotazione  ciclica  degli
addetti in prestabilite articolazioni di orario.

3. I  turni diurni  possono essere attuati in strutture operative
che prevedono  un'erogazione di  servizi lavorativi per almeno 11
ore.

4. L'istituzione dei turni ha il fine di realizzare la più ampia
fruibilità  dei   servizi  aperti  al  pubblico  e  il  migliore
sfruttamento degli  impianti e  strutture. I  turni notturni  non
possono essere di norma superiore a dieci turni nel mese, facendo
comunque salve  le esigenze  strutturali ed  eccezionali o quelle
derivanti da calamità o eventi naturali.

5.  Il   controllo  sulla  regolarità  dello  svolgimento  delle
turnazioni   è    disciplinato   da    apposito    provvedimento
dell'amministrazione.

6. Nel  caso di  orario organizzato  su due,  tre o quattro turni
giornalieri la maggiorazione interviene solo in caso di effettiva
rotazione almeno settimanale del personale impegno nel turno.

7.  La   tariffa  orario   del  lavoro   effettivamente  prestato
nell'ambito dei turni viene maggiorata come segue:

- 5% per la fascia oraria diurna;
- 20% per la fascia notturna e i giorni festivi;
- 30% per la fascia festiva notturna.

8. Ai fini della determinazione delle maggiorazioni di cui sopra,
la  tariffa   orario  è  pari  alla  misura  orario  del  lavoro
straordinario, senza  le  maggiorazioni,  aumentata  della  quota
corrispondente agli emolumenti, fissi e continuativi, a qualsiasi
titolo dovuti  e non valutati per la determinazione della tariffa
suddetta, con esclusione dell'assegno per nucleo familiare.

9. Ai  fini dei  precedenti comma,  l'orario notturno va dalle 22
alle 6 del giorno successivo.

ARTICOLO 98
(Permessi - recuperi)

1.  Al   dipendente  possono  essere  concessi,  per  particolari
esigenze  personali,  e  a  domanda,  brevi  permessi  di  durata
superiore alla motà dell'orario giornaliero.

2. Eventuali  impreviste protrazioni  della durata  del  permesso
concesso vanno calcolate nel monte ore complessivo.

3. I  permessi complessivamente  concessi non possono eccedere 36
ore nel corso dell'anno.

4.  Entro  il  mese  successivo  a  quello  della  fruizione  del
permesso, il  dipendente  è  tenuto  a  recuperare  le  ore  non
lavorate in  una o  più soluzioni  in relazione alle esigenze di
servizio.

5. Nei  casi in  cui, per  eccezionali motivi del dipendente, non
sia stato  possibile effettuare  i recuperi  la Giunta  regionale
provvede  a   trattenere  una   somma  pari   alla   retribuzione
complessiva spettante  al dipendente  per il  numero di  ore  non
recuperate.

6. Le ipotesi di recupero devono essere programmate in maniera da
essere perfettamente  individuabili rispetto  ad  altri  tipi  di
rientro per completamento di servizio ovvero per turni.

TITOLO IV
AMMINISTRAZIONE E VALUTAZIONE DEL PERSONALE

Capo I
AMMINISTRAZIONE DEL PERSONALE

ARTICOLO 99
(Fascicolo personale)

1.  Presso   l'ufficio  del   personale  è  tenuto  per  ciascun
dipendente un  fascicolo nel  quale sono  inseriti tutti gli atti
che lo concernono.

2. Il fascicolo deve contenere in particolare:

a) i provvedimenti relativi alla nomina, allo stato giuridico, al
   trattamento economico  nonchè  le  decisioni  giurisdizionali
   sugli atti medesimi;
b) i  documenti relativi  a titoli  di studio  conseguiti dopo la
   nomina  all'impiego  in  corsi  di  istruzione,  abilitazione,
   perfezionamento,  e   relativi  ad   attività   didattica   o
   scientifica, ed  in genere  ogni altro documento relativo alla
   preparazione tecnica e professionale;
c) l'indicazione  dei profili    assegnati  successivamente  alla
   nomina nonchè agli eventuali trasferimenti e comandi;
d) i  provvedimenti  con  i    quali  sono    inflitte  punizioni
   disciplinari,  i   provvedimenti  di   sospensione  cautelare,
   nonchè le decisioni giurisdizionali sugli atti medesimi;
e) gli  atti relativi  a    giudizi  di    responsabilità  verso
   l'amministrazione o verso terzi.

ARTICOLO 100
(Formazione ed aggiornamento professionale)

1. L'amministrazione  regionale promuove  e  favorisce  forme  di
intervento    per     la    formazione,    l'aggiornamento,    la
riqualificazione,  la   qualificazione,  e   la  specializzazione
professionale del  personale garantendo  in  ogni  caso  le  pari
opportunità. A tal fine istituisce un apposito capitolo di spesa
nel proprio bilancio.

2. Alle  iniziative di  cui al  primo comma possono partecipare i
dipendenti  di   altre  Pubbliche   Amministrazioni  -  le  quali
provvedono a  definire il  concorso alle relative spese in misura
proporzionale ai  rispettivi dipendenti  partecipanti al  corso -
con le modalità che seguono:

a) la partecipazione a ciascun corso è comunque subordinata alla
   valutazione delle  esigenze di servizio dei vari uffici, anche
   in  relazione   alle  innovazioni   tecnico  -  amministrative
   introdotte o da introdurre nell'Amministrazione;
b) a  parità di condizioni, di norma, sono ammessi a frequentare
   i corsi  i dipendenti  che non  abbiano mai  frequentato altri
   corsi per la stessa materia.

3.  Il  personale  che  partecipa  ai  corsi  di  formazione  cui
l'amministrazione regionale lo iscrive è considerato in servizio
a  tutti   gli  effetti   ed  i  relativi  oneri  sono  a  carico
dell'amministrazione regionale  stessa. Parimenti  è considerato
in servizio  il  personale  regionale  cui  l'amministrazione  ha
conferito incarico ai sensi del successivo art. 101.

4. Qualora  i corsi si svolgano fuori sede, compete, ricorrendone
i presupposti,  l'indennità di  missione ed  il  rimborso  delle
spese secondo la normativa vigente.

5. L'attività  di formazione  è  finalizzata  a  garantire  che
ciascun lavoratore  acquisisca le specifiche attitudini culturali
e professionali  necessarie all'assolvimento delle funzioni e dei
compiti  attribuitigli   nell'ambito  delle   strutture  cui   è
assegnato  ed   a  fronteggiare   i  processi   di  riordinamento
istituzionale e di ristrutturazione organizzativa.

6.  La   prima  finalità   è  perseguita   mediante  corsi   di
aggiornamento che  devono tendenzialmente investire la globalità
dei lavoratori,  nell'ambito  di  una  necessaria  programmazione
degli interventi che privilegi specifiche esigenze prioritarie.

7.  La  seconda  finalità  è  perseguita  mediante  accordi  di
riqualificazione  in   modo  da   assicurare  sia   esigenze   di
specializzazione  nell'ambito   del  profilo   professionale  sia
esigenze di riconvocazione e di mobilità professionale.

8. Le  attività di  formazione professionale, di aggiornamento e
di   riqualificazione   possono   concludersi   con   misure   di
accertamento  dell'avvenuto  conseguimento  di  un  significativo
accrescimento della  professionalità del singolo lavoratore, che
costituiscono ad  ogni effetto  titolo di  servizio  da  valutare
secondo  modalità   da  definire   in  sede   di  contrattazione
decentrata.

9. In sede di contrattazione decentrata potranno essere definite,
ove necessario,  ulteriori modalità  applicative e/o particolari
per la partecipazione e la frequenza dei corsi di cui al presente
articolo ed  ulteriori discipline  per rispondere  alle  esigenze
specifiche delle attività di formazione.

ARTICOLO 101
(Attività connesse a corsi di formazione specifica)

1. La  Giunta Regionale  per i corsi di formazione specifica può
conferire a  dipendenti  regionali  incarichi  per  attività  di
docenza.

2.  I   compensi  per   detta  attività   sono  rapportati  alla
complessità della  materia oggetto di insegnamento e non possono
superare l'importo di L. 50.000 per ora - lezione.

3. La  Giunta Regionale  può  altresì  conferire  a  dipendenti
regionali  incarichi  per  la  predisposizione  dei  testi  o  di
materiale didattico  per lo  svolgimento dei  corsi di formazione
specifica.

4. i  compensi per  dette attività  sono rapportati  all'entità
dell'impegno richiesto  e non  possono superare  l'importo di  L.
1.000.000.

5.  L'attribuzione   degli  incarichi  e  la  determinazione  dei
compensi sono  effettuati  dalla  Giunta  regionale  con  propria
deliberazione.

ARTICOLO 102
(Arricchimento professionale)

1.  In   via  sperimentale,  ai  fini  della  specializzazione  e
riqualificazione  professionale   del   personale,   in   diretta
correlazione  alla   introduzione  dei  processi  di  innovazione
tecnologica  volti  ad  un  uso  ottimale  delle  risorse  e  per
migliorare la  qualità dei  servizi e l'efficacia dei risultati,
l'amministrazione regionale,  previa  contrattazione  decentrata,
può organizzare  direttamente, ovvero  avvalendosi di  organismi
anche  privati,  appositi  corsi  articolati  in  almeno  80  ore
complessive.

2. Tali  corsi si  concludono con  esame selettivo finale ed agli
stessi  può  partecipare  il  personale  dipendente  interessato
operativamente alla  innovazione, compreso  tra  la  terza  e  la
settima qualifica  funzionale, nel  limite massimo  annuo del  3%
della dotazione organica.

3.   Nella    determinazione   del   compenso   incentivante   da
corrispondere ad obiettivo programmato raggiunto, di cui al sesto
comma del  successivo art.  124,  viene  previsto,  accanto  agli
altri, un  particolare parametro  aggiuntivo a  riconoscimento  e
remunerazione  dell'arricchimento  professionale  dimostrato,  in
particolare, nella  efficace utilizzazione di sistemi e strumenti
tecnologicamente avanzati.

Capo II
VALUTAZIONI DISCIPLINARI

Sezione I
Provvedimenti disciplinari

ARTICOLO 103
(Tipi di provvedimenti disciplinari)

1. Il personale che contravviene ai doveri del proprio ufficio è
soggetto ai seguenti provvedimenti disciplinari:

a) censura;
b) riduzione dello stipendio;
c) sospensione dal servizio e dallo stipendio;
d) sospensione  dal servizio  e dallo  stipendio con  lettera  di
   diffida;
e) destinazione.

ARTICOLO 104
(Censura)

1. La censura è una dichiarazione di biasimo scritta e motivata,
inflitta per lievi mancanze e negligenze.

ARTICOLO 105
(Riduzione dello stipendio)

1. La riduzione dello stipendio è inflitta:

a) per grave negligenza o per inosservanza dei doveri di ufficio;
b) per irregolarità nell'ordine di trattazione delle pratiche;
c) per comportamento scorretto nei confronti del pubblico, ovvero
   di Amministratori  regionali e  di altri  dipendenti regionali
   nell'esercizio delle loro funzioni;
d) per  aver commesso    altra  mancanza  fra  quelle    previste
   all'articolo precedente dopo aver subito altre due volte nello
   stesso anno la sanzione della censura.

2. La  riduzione dello  stipendio si  applica nella  misura di un
quinto di una mensilità.

3. Il  dipendente cui  sia  stata  inflitta  la  riduzione  dello
stipendio subisce  il ritardo  di un  anno nell'attribuzione  del
salario di  anzianità a  decorrere dalla  data di maturazione di
questo.

4. Trascorso  un anno  dalla data  dell'atto che  ha irrogato  la
riduzione dello  stipendio cessano  tutti gli  effetti  di  essa,
esclusi  quelli   già  prodotti  e  quelli  previsti  dal  comma
precedente.

ARTICOLO 106
(Sospensione dal servizio e dallo stipendio)

1. La  sospensione del servizio e dallo stipendio, per un periodo
non superiore a 30 giorni, è inflitta:

a) per violazione del segreto di ufficio;
b) per uso dell'impiego a fini di interesse personale;
c) per  aver commesso  altra mancanza  fra quelle  previste  agli
   articoli precedenti  dopo aver  subito altre  due volte  nello
   stesso anno la sanzione della riduzione dello stipendio.

2. Il  dipendente cui  sia  stata  inflitta  la  sospensione  dal
servizio e  dallo  stipendio  subisce  un  ritardo  di  due  anni
nell'attribuzione del  salario di  anzianità, a  decorrere dalla
data di  maturazione di  questo, e la decurtazione di un anno nel
calcolo di anzianità per la partecipazione ai concorsi.

3. Trascorsi  due anni  dalla data  dell'atto che  ha irrogato la
sospensione dal  servizio e  dallo stipendio,  cessano tutti  gli
effetti di essa esclusi già prodotti.

ARTICOLO 107
(Diffida)

1. Nel  caso in  cui  le  mancanze  di  cui  alla  lett.  c)  del
precedente articolo siano indice di scarso rendi-

1. Nel  caso in  cui  le  mancanze  di  cui  alla  lett.  c)  del
precedente articolo  siano  indice  di  scarso  rendimento,  alla
sanzione prevista si aggiunte lettera di diffida.

2.  La   diffida  produce   un  ulteriore   ritardo  di  un  anno
nell'attribuzione  del  salario  di  anzianità  e  la  ulteriore
decurtazione di  un  anno  nel  calcolo  dell'anzianità  per  la
partecipazione ai concorsi.

3. La  sospensione dal  servizio e dallo stipendio con lettera di
diffida  perde   ogni  effetto  trascorsi  tre  anni  dalla  data
dell'atto che  ha irrogato  la sanzione, esclusi gli effetti già
prodotti.

ARTICOLO 108
(Destituzione)

1. La  destituzione dall'impiego  è inflitta al dipendente per i
seguenti motivi:

a) per grave abuso di autorità o di fiducia;
b) per  dolosa violazione  dei  doveri  di  ufficio    che  abbia
   comportato grave danno all'Amministrazione o a terzi;
c) per  illecito uso o distrazione di somme amministrate o tenute
   in deposito,  o per connivente tolleranza di abusi commessi da
   personale regionale;
d) per  richiesta  o  accettazione  di  compensi  o  benefici  in
   relazione ad affari trattati per ragioni di lavoro;
e) Per  aver commesso altra mancanza fra quelle previste all'art.
   106  dopo  aver  subito  nell'arco  dello  stesso  biennio  la
   sanzione della sospensione dal servizio e dallo stipendio;
f) qualora a seguito di diffida di cui all'articolo precedente il
   dipendente abbia subito nell'anno successivo la sanzione della
   riduzione dello  stipendio ovvero la sanzione della censura ed
   abbia poi  in quest'ultimo  caso commesso  nello  stesso  anno
   altra mancanza fra quelle previste all'art. 104.

ARTICOLO 109
(Destinazione di diritto)

1. Il  dipendente incorre  nella destinazione  di  diritto  nelle
ipotesi previste  alle lettere  a) e  b) dell'art.  85 del DPR 10
gennaio 1957, n. 3.

ARTICOLO 110
(Reintegrazione del dipendente)

1. Il  dipendente destituito  ai sensi  degli artt.  108  e  109,
successivamente  assolto  nel  giudizio  penale  di  revisione  o
prosciolto  da   ogni  addebito   a  seguito   di  revisione  del
procedimento  disciplinare  o  di  estinzione  dello  stesso,  ha
diritto alla  riammissione in servizio, dalla data della sentenza
di assoluzione o dell'atto di proscioglimento. La riammissione è
disposta  anche  in  soprannumero,  salvo  riassorbimento,  nella
stessa qualifica funzionale posseduta all'atto della destinazione
e senza perdita di anzianità.

2.  Il  dipendente  assolto  o  prosciolto  ai  sensi  del  comma
precedente, ha  diritto, per  il periodo  di destituzione a tutti
gli assegni  non percepiti escluse le indennità o i compensi per
servizi speciali  o per  prestazioni a  carattere  straordinario.
Detto periodo  è altresì  utile  ai  fini  del  trattamento  di
quiescenza e di previdenza.

3. Il  dipendente punito con sanzione superiore alla censura e di
poi prosciolto da ogni addebito, ha diritto, nei limiti del comma
precedente, previa  ricostruzione della progressione economica, a
tutti gli  assegni  non  percepiti  per  effetto  della  sanzione
inflittagli.

4. Nel  caso di premorienza del dipendente si applica il disposto
dell'art. 90 del DPR 10 gennaio 1957, n. 3.

ARTICOLO 111
(Sospensione cautelare)

1. Qualora  la gravità  dei fatti  lo esiga,  il dipendente può
essere  sospeso   dal  servizio   anche  prima   dell'inizio  del
procedimento disciplinare.

2. Il  dipendente  sottoposto  a  giudizio  penale,  in  casi  di
riconosciuta gravità,  può essere  sospeso dal servizio e dallo
stipendio,  in   attesa  della   conclusione  del   giudizio.  La
sospensione è obbligatoria ove sia stato emesso mandato o ordine
di cattura.

3. In  caso di sospensione cautelare al dipendente è corrisposto
un assegno  alimentare non  superiore alla  metà dello stipendio
oltre l'assegno per il nucleo familiare.

4. Il  dipendente sospeso  dal servizio  ai  sensi  del  presente
articolo che  sia risultato  vincitore di  concorsi nel frattempo
espletati per  il passaggio  ad altra  qualifica funzionale resta
sospeso   nella    nomina   fino   all'esito   del   procedimento
disciplinare.

5. Il  dipendente che  sia stato  scagionato da ogni addebito non
subisce  perdita  di  anzianità  ed  ha  diritto  agli  stipendi
trattenuti con  la  sola  detrazione  di  quanto  gli  sia  stato
corrisposto a titolo di assegno alimentare.

ARTICOLO 112
(Computo della sospensione cautelare)

1. Qualora  venga  inflitta  al  dipendente  la  sospensione  dal
servizio e  dallo stipendio,  il periodo di sospensione cautelare
è computato nella sanzione.

2. Si  applicano  quanto  alle  reintegrazioni  patrimoniali  del
dipendente, i  comma secondo  e terzo dell'art. 96 DPR 10 gennaio
1957, n. 3.

Sezione II
Procedimento disciplinare

ARTICOLO 113
(Rilevazione delle infrazioni)

1. Il  coordinatore che  abbia notizia di un fatto commesso da un
addetto al  dipartimento o ufficio da esso diretto, che possa dar
luogo ad  uno dei  provvedimenti indicati  nella prima  parte del
presente capo,  invita il  dipendente a fornire chiarimenti sulla
propria  condotta   disponendo   nel   contempo   gli   opportuni
accertamenti.

2.  Qualora   tali   accertamenti   non   escludano   l'esistenza
dell'addebito, lo stesso è contestato al dipendente con invito a
presentare le  proprie deduzioni  in forma scritta nel termine di
20 giorni.

3. Se  in base  agli ulteriori  accertamenti disposti  a  seguito
delle  deduzioni   del  dipendente  risulti  esclusa  l'esistenza
dell'addebito il coordinatore dispone l'archiviazione degli atti.

4. In  caso contrario,  l'atto di contestazione degli addebiti è
trasmesso alla  Giunta regionale  assieme ad  una relazione sulla
inchiesta svolta  e alle  deduzioni dell'interessato. Trattandosi
di dipendenti  di uffici  del Consiglio  Regionale copia  di tali
atti è  contemporaneamente inviata  all'ufficio di presidenza il
quale, ove  ritenga che non sia proponibile l'archiviazione degli
atti ai  sensi del  terzo comma  del presente  articolo, richiede
alla  Giunta   regionale  la   irrogazione  della  censura  o  la
trasmissione degli atti alla Commissione di cui all'art. 123.

5. Per i dipendenti in posizione di coordinatore le operazioni di
cui ai  precedenti comma,  sono svolte,  quanto agli  uffici  del
Consiglio, dall'ufficio di presidenza del Consiglio;  quanto agli
uffici della  Giunta, dal  componente della Giunta incaricato del
settore nel  quale  è  inserito  l'ufficio;    per  i  dirigenti
responsabili  degli   uffici  dell'organo   di   controllo,   dal
presidente  dell'organo  di  controllo  o  dai  presidente  delle
singole   sezioni   decentrate   nell'ambito   delle   rispettive
competenze;   per i dirigenti responsabili degli uffici del Genio
civile dal  componente la Giunta incaricato del settore nel quale
è inserito l'ufficio.

6. Per  i dipendenti  di cui all'art. 43 le operazioni attribuite
al  coordinatore   dal  presente  articolo  sono  effettuate  dai
soggetti sulla  base della  cui richiesta  si provvede  alla loro
assegnazione agli uffici.

7. Per i dipendenti addetti agli uffici del Comitato Regionale di
Controllo  e  del  Genio  Civile,  le  operazioni  attribuite  al
Coordinatore dal  presente articolo sono effettuate dai dirigenti
responsabili degli uffici.

8. Per  i  dipendenti  in  posizione  di  comando  le  operazioni
attribuite  al   Coordinatore  sono   effettuate   dagli   organi
competenti alla rilevazione delle infrazioni disciplinari secondo
l'ordinamento degli enti di destinazione.

9. Per  i dipendenti  delle aziende  e degli  enti, le  modalità
necessarie sono stabilite dalle relative leggi istitutive.

ARTICOLO 114
(Operazioni di competenza della Giunta Regionale)

1. La  Giunta Regionale  ricevuti gli  atti, ove  non ne disponga
l'archiviazione ai  sensi dell'articolo  precedente e ritenga che
la sanzione  da irrogare  per il  fatto commesso  sia la censura,
provvede direttamente.
Negli altri  casi invia  gli atti al presidente della Commissione
di cui  al successivo  art. 123  per le operazioni di competenza,
dandone tempestiva notizia al dipendente.

ARTICOLO 115
(Nomina dell'istruttore e dei consulenti tecnici)

1. Il  presidente della  Commissione, ricevuti gli atti, provvede
alla  nomina   di  un   istruttore  scelto  fra  i  membri  della
Commissione stessa e se del caso di uno o più consulenti tecnici
estranei   all'amministrazione,    dandone   tempestiva   notizia
all'interessato.

2. I  componenti la  Commissione,  l'istruttore  e  i  consulenti
tecnici possono  essere ricusati nelle ipotesi stabilite e con le
formalità previste rispettivamente dagli artt. 149 e 108 del DPR
10 gennaio 1957, n. 3.

3. I  poteri e  i compiti  dell'istruttore e  dei consulenti sono
quelli stabiliti dagli artt. 109 e 110 del
DPR 10 gennaio 1957, n. 3.

ARTICOLO 116
(Operazioni preliminari alla trattazione orale)

1. Terminate le indagini, nel termine di cui all'art. 110 del DPR
10 gennaio  1957, n.  3, l'istruttore  trasmette il fascicolo del
procedimento al  presidente della  Commissione per  la fissazione
della data della seduta per la trattazione orale.

2. Il  presidente provvede  tempestivamente dandone comunicazione
all'interessato.

3. Fra  la data  della comunicazione di cui al secondo comma e la
data della  seduta di cui al primo comma, devono intercorrere non
meno di  40 giorni  liberi, salvo che il dipendente non chieda al
presidente della  Commissione l'anticipazione  della  trattazione
orale.

4. Il  dipendente ha  diritto di  prendere visione degli atti del
procedimento e  di estrarne  copia fino  a 10  giorni prima della
data fissata  per la  trattazione orale, nonchè di far pervenire
alla segreteria  della Commissione  eventuali scritti  o  memorie
difensive fino a 5 giorni prima della data stessa.

5. La  trattazione orale  si svolge  con le modalità di cui agli
artt. 112, comma primo, secondo, quarto, quinto e sesto e 115 del
DPR 10 gennaio 1957, n. 3. L'istruttore del procedimento funge da
relatore.

ARTICOLO 117
(Diritto di difesa)

1.  Il   dipendente,  durante  tutte  le  fasi  del  procedimento
successive alla contestazione degli addebiti, ha diritto di farsi
assistere da  un  difensore  e  da  consulenti  tecnici  estranei
All'Amministrazione,   ovvero    delegare   la   propria   difesa
all'associazione sindacale cui aderisce o conferisce mandato.

2. Il difensore ed i consulenti tecnici di parte hanno diritto di
assistere a  tutte le  indagini. A  tal fine  l'istruttore  o  il
consulente tecnico  d'ufficio comunicano  al dipendente  o al suo
difensore, con  almeno 5  giorni di  anticipo, l'ora  e il giorno
fissati per l'assunzione delle prove.

3. Delle operazioni compiute l'istruttore redige processo verbale
dando atto delle richieste formulate dai difensori.

4. L'impiegato  prosciolto ha diritto al rimborso integrale delle
spese sostenute per provvedere alla sua difesa.

ARTICOLO 118
(Deliberazione)

1. La  Commissione, se ritiene che nessun addebito possa muoversi
al dipendente, lo dichiara nella deliberazione.

2. Se  ritiene che  gli  addebiti  siano  in  tutto  o  in  parte
sussistenti propone  alla Giunta  regionale il  provvedimento  da
adottare.

3. La  deliberazione motivata  è stesa  dal relatore  o da altro
componente  la   Commissione  ed   è  firmata   dal  presidente,
dall'estensore e dal segretario.

ARTICOLO 119
(Supplemento di indagini)

1. La  Commissione, ove  ritenga necessarie  ulteriori  indagini,
rinvia  gli   atti  all'istruttore  fissandogli  un  termine  non
superiore a 90 giorni per provvedere.

2. La  Commissione può  sempre assumere  direttamente  qualsiasi
mezzo di prova, nel quale caso stabilisce con ordinanza la seduta
dandone avviso  al dipendente  o al  suo  difensore  che  possano
assistervi e svolgere le loro deduzioni.

ARTICOLO 120
(Comunicazioni all'interessato)

1. Tutte le comunicazioni al dipendente sottoposto a procedimento
disciplinare sono effettuate con le formalità stabilite all'art.
104 del DPR 10 gennaio 1957, n. 3.

ARTICOLO 121
(Estinzione del procedimento disciplinare)

1. Il  procedimento disciplinare si estingue quando siano decorsi
i termini  stabiliti dagli  articoli precedenti per il compimento
delle singole  sue fasi, ovvero decorsi trenta giorni dall'ultimo
atto senza che nessun atto ulteriore sia stato compiuto.

2. Per  quanto non disposto si applicano i comma secondo, terzo e
quarto dell'art. 120 del DPR 10 gennaio 1957, n. 3.

ARTICOLO 122
(Sospensione del procedimento disciplinare)

1. La  sospensione del  procedimento disciplinare  in pendenza di
giudizio penale,  i rapporti  tra giudizio disciplinare giudicato
amministrativo,   nonchè    la   riapertura   del   procedimento
disciplinare, sono  regolati dagli  artt. 117, 119, 121 e 122 del
DPR 10  gennaio 1957,  n. 3  in quanto applicabili e intendendosi
sostituito al Ministro la Giunta Regionale.

ARTICOLO 123
(Commissione di disciplina)

1. All'inizio  di ogni  legislatura e  comunque entro  90  giorni
dalla data  di insediamento  del Consiglio  Regionale, la  Giunta
nomina una Commissione di disciplina costituita da:

a) il  Presidente della  Giunta o  un componente  della  medesima
   all'uopo delegato  con funzioni  di Presidente  e un supplente
   designato dallo stesso Presidente della Giunta;
b) tre  componenti effettivi  e tre  supplenti  eletti  con  voto
   limitato dal Consiglio regionale;
c) tre  componenti effettivi  e tre  supplenti  eletti  con  voto
   limitato dal personale;

2. Le  modalità per la elezione dei componenti di cui alla lett.
c)  verranno   stabilite  dalla   Giunta   di   intesa   con   le
rappresentanza sindacali del personale regionale.

3.  Ai   componenti  la  Commissione  che  non  siano  dipendenti
regionali spetta  per ogni  riunione una indennità pari a quella
corrisposta  ai   membri  elettivi   degli  organi  regionali  di
controllo.

4. Per  la validità  delle riunioni  è necessaria  la  presenza
della totalità dei componenti assegnati alla Commissione. A tale
fine i  componenti supplenti sostituiscono i componenti effettivi
assenti.

5. Le  proposte sono  approvate se  ottengono la  maggioranza dei
voti dei presenti.

6. Le  funzioni di  segretario sono  espletate da  un  dipendente
regionale designato dalla Giunta.

TITOLO V
ORGANIZZAZIONE DEL LAVORO E PRODUTTIVITA'

ARTICOLO 124
(Produttività)

1.  Per   il  conseguimento   degli  obiettivi  di  miglioramento
dell'efficacia e  dell'efficienza dell'amministrazione  regionale
sono istituiti compensi incentivanti la produttività.

2.  A   tal  fine   l'apposito  capitolo   di  spesa   (fondo  di
produttività) è alimentato:

- dai  fondi  straordinari  previsti  dall'art.  14  del  DPR  1o
  febbraio 1986, n. 13 (0,80% del monte salari);
- da  una  quota  pari  al  valore  di  18  ore  procapite  dello
  straordinario da dedurre dal tetto previsto nel precedente art.
  88, terzo comma;
- dal  50% delle  economie di  gestione individuate  con  criteri
  oggettivi,  nonchè   dalle  economie  previste  dal  combinato
  disposto dell'art.  23, comma  ottavo della  legge 28  febbraio
  1986, n.  41 e  dell'art. 8, comma nono della legge 22 dicembre
  1986, n.  910. Sono  escluse  dal  computo  delle  economie  le
  variazioni che si producono nella quantità di personale;  tali
  variazioni sono  valutate nella  redazione  del  piano  annuale
  d'occupazione.

3. Con  l'utilizzazione del  fondo di  cui al  precedente  comma,
l'obiettivo primario  è quello  di incentivare la programmazione
del lavoro delle singole strutture e di tendere al coinvolgimento
dei  lavoratori  nel  processo  di  riorganizzazione  del  lavoro
intervenendo contestualmente sulle strutture organizzative, sulle
procedure, sui  vincoli all'azione  amministrativa,  finalizzando
l'attività amministrativa  anche alla  verifica dei risultati ed
al controllo di gestione.

4. Nell'ambito  delle attribuzioni previste dalla legge regionale
24 aprile  1984, n.  23,  nonchè  mediante  la  costituzione  di
appositi nuclei  di valutazione  ai sensi del DPR 1/2/1986, n. 13
(amministrazione - sindacati), servendosi eventualmente di centri
specializzati   anche    esterni,   l'amministrazione   regionale
definisce l'impostazione complessiva di progetti di produttività
e ne  verifica periodicamente  l'attuazione ed  i risultati;  con
tali strumenti  provvede  altresì  allo  studio  di  particolari
sperimentazioni in riferimento:

- all'individuazione  di indicatori   di    produttività,  anche
  differenziati,  in   relazione  alle   tipologie  di  attività
  realizzate;
- all'individuazione  di aree  particolarmente significative come
  microrealizzazione di processi di riorganizzazione;
- alla  progettazione per  obiettivi selezionati  in relazione  a
  priorità individuate dall'amministrazione regionale.

5.   In   mancanza   dell'individuazione   degli   standards   di
produttività, ed  in  attesa  dell'attuazione  dei  processi  di
riorganizzazione del  lavoro, gli  incentivi  alla  produttività
saranno corrisposti  - previo accordo decentrato - sulla base dei
programmi e  progetti -  obiettivo  predisposti  dalle  strutture
interne e approvati dall'amministrazione regionale.

6. Ferma  restando l'approvazione  da parte  dell'amministrazione
regionale  dei   programmi  e   dei  progetti   di  produttività
predisposti dalle  articolazioni  organizzative  della  struttura
operativa,  la   verifica  a  regime  della  produttività  viene
effettuata con le procedure definite a norma dei precedenti comma
sulle stesse  singole articolazioni  organizzative, ed i relativi
compensi incentivanti  sono corrisposti  ad obiettivo programmato
raggiunto,   tenendo    conto   della   capacità   programmatica
progettuale degli  uffici e di parametri oggettivi quali il tempo
ed il  livello di  professionalità, ma  anche delle capacità di
iniziativa e  dell'impegno partecipativo  alla realizzazione  die
progetti o  attività;   la valutazione di questi ultimi elementi
compete al dirigente o ai dirigenti responsabili dei progetti e/o
dell'articolazione   organizzativa,   sulla   base   di   criteri
precedentemente individuati.

7. Tutta la materia della produttività disciplinata nel presente
articolo, afferente  a piani, progetti - obiettivo, attività, la
loro verifica  attuativa, i  criteri,  le  forme  e  i  modi  per
l'erogazione  delle   risorse  ai   dipendenti,  è   oggetto  di
contrattazione decentrata.

8.   Periodicamente   la   Giunta   regionale   compie   con   le
organizzazioni sindacali  di comparto  e  con  le  confederazioni
maggiormente rappresentative,  unitamente a  rappresentanti delle
associazioni degli  utenti  individuate  d'intesa  con  la  parte
pubblica, un  bilancio dell'attività  di programmazione  svolta,
dei risultati ottenuti, degli eventuali ostacoli incontrati, allo
scopo di  rimuoverli e  di dare  piena attuazione  allo spirito e
alla lettera  delle intese  intercompartimentali  e  di  comparto
tendenti  ad   accrescere  la   produttività,   l'efficienza   e
l'efficacia dell'azione amministrativa.

ARTICOLO 125
(Progetti pilota)

1. La  Giunta Regionale, d'intesa con le organizzazioni sindacali
di comparto,  valuta le  proprie specifiche esigenze operative in
relazione al  programma di  cui all'art.  13 del  DPR 1o febbraio
1986,  n.   13,  al   fine  di  predisporre  i  progetti  pilota,
compatibili con  le  disponibilità  finanziarie  previste  dalle
specifiche norme in materia.

ARTICOLO 126
(Organizzazione del lavoro)

1.  Per   assicurare  all'amministrazione  regionale  la  massima
efficienza e  produttività di  gestione, è demandata in sede di
contrattazione   decentrata    la   formulazione    dei   criteri
sull'organizzazione   del    lavoro,   anche   conseguenti   alla
ristrutturazione   delle    articolazioni   organizzative   della
struttura operativa,  ed in  relazione al  nuovo ordinamento  del
personale, al processo di decentramento istituzionale alla delega
delle funzioni,  nonchè al  nuovo  ordinamento  delle  autonomie
locali.

2. L'organizzazione  del lavoro  è informata alle seguenti linee
di indirizzo:

a) introduzione  di   sistemi  di    contabilità  analitica  per
   consentire, in  relazione ai  singoli obiettivi  - programma o
   progetti, la  valutazione dei  costi e  l'analisi dei relativi
   benefici e  l'introduzione del  controllo  di  gestione.  Tali
   sistemi dovranno  permettere il costante raffronto fra risorse
   di personale  e finanziarie  allocate e  risultati ottenuti in
   relazione agli  obiettivi di medio e lungo periodo, nonchè la
   oggettiva valutazione  dei carichi  di lavoro  per unità,  la
   produttività individuale  ed aggregata  anche ai  fini  della
   determinazione del  fondo e  la conseguente  attribuzione  dei
   premi incentivanti  la produttività di cui al precedente art.
   124;
b) sviluppo  delle attività  delle strutture  regionali preposte
   all'organizzazione e metodi di lavoro;
c) riaffermazione  del principio  della democrazia organizzativa,
   al fine  di  consentire  al  dipendente  di  partecipare  alla
   definizione  dei   metodi  di  lavoro  ed  alle  modalità  di
   esercizio delle competenze assegnate nonchè alla verifica del
   raggiungimento  dei   risultati  obiettivo;    tali  risultati
   potranno essere  ottenuti anche  attraverso la sperimentazione
   di tecniche di direzione per obiettivi e circoli di qualità;
d) ferma  restando la dotazione organica delle singole qualifiche
   funzionali, possibilità  di variare  con atto amministrativo,
   all'interno di  ciascuna qualifica, i contingenti dei relativi
   profili professionali,  in relazione  alle effettive  esigenze
   funzionali dell'amministrazione regionale;
e) introduzione  nell'organizzazione  del  lavoro  di  sistemi  a
   tecnologia  avanzata  che  consentano,  anche  sulla  base  di
   utilizzazione associata, lo snellimento delle procedure atte a
   rendere    più    tempestiva    l'azione    e    l'intervento
   dell'amministrazione regionale  attraverso una  più immediata
   disponibilità  delle   informazioni  necessarie   ai   centri
   decisionali;
f) regolamentazione  delle  procedure  per  l'organizzazione  del
   lavoro;
g) valorizzazione   della    dirigenza    anche    attraverso  il
   decentramento  dei   centri  decisionali   e  la   conseguente
   individuazione    delle     responsabilità    rispetto     al
   raggiungimento degli obiettivi dell'azione amministrativa;
h) accrescimento  delle capacità  professionali degli  operatori
   attraverso  una   politica  di   aggiornamento  professionale;
   predisposizione di  schemi  di  formazione  specifici  per  le
   professionalità   ad    alta    specializzazione    impegnate
   nell'organizzazione di sistemi produttivi innovati.

ARTICOLO 127
(Informazioni e reclami)

1. Nei  limiti delle  piante organiche  sono attivate, presso gli
uffici  della   struttura  operativa   regionale,  iniziative  di
informazione all'utenza e di ricezione reclami.

TITOLO VI
TRATTAMENTO ECONOMICO

ARTICOLO 128
(Trattamento economico)

1. Lo  stipendio iniziale annuo lordo è stabilito per le singole
qualifiche funzionali nella tabella seguente:
Accanto alla qualifica è indicato il Livello retributivo:

1                                 L.  3.800.000
2                                 L.  4.460.000
3                                 L.  5.000.000
4                                 L.  5.650.000
5                                 L.  6.640.000
6                                 L.  7.500.000
8                                 L. 12.000.000
I qual. dirigenziale              L. 13.900.000
II qual. dirigenziale             L. 17.000.000

2. Il  trattamento tabellare del personale della I e II qualifica
dirigenziale è integrato a tutti gli effetti di un importo annuo
pari rispettivamente a L. 2.100.000 e 4.000.000.

3. Al  personale della  I qualifica  dirigenziale l'importo di L.
2.100.000 compete  dopo tre  anni  di  effettivo  servizio  nella
qualifica.

4. Al personale spettano altresì:

a) il  maturato economico  individuale di anzianità in godimento
   all'1/1/1987 in base alle previgenti disposizioni;
b) l'indennità  integrativa speciale  e l'assegno  per il nucleo
   familiare nella misura e con i criteri stabiliti dalle vigenti
   disposizioni;
c) la  tredicesima  mensilità,  da    corrispondere  secondo  la
   normativa prevista per i dipendenti civili dello Stato.

5. Al  personale che  ha diritto  all'attribuzione degli  aumenti
periodici di  stipendio ai  sensi della  legge 24 maggio 1970, n.
336 e  successive modificazioni  e integrazioni,  è concessa una
maggioranza pari  al 2,5 per cento dello stipendio iniziale della
qualifica funzionale posseduta.

ARTICOLO 129
(Indennità)

1. Al personale spettano le seguenti indennità:

a) a  tutto il  personale  dell'area  di    vigilanza  idraulica,
   inquadrato nella  V qualifica funzionale, spetta un'indennità
   annua fissa lorda di L. 480.000 per 12 mesi;
b) al  personale della  8a qualifica  funzionale con direzione di
   unità  operativa  organica,  nonchè  al  personale  laureato
   munito della  prescritta abilitazione  per  l'esercizio  della
   professione e  iscrizione all'albo  che operi  in posizione di
   staff compete una indennità annua fissa lorda di L. 1.000.000
   (per 12 mesi);
c) al  personale inquadrato  nella I  qualifica  dirigenziale  è
   attribuita una  indennità annua  fissa lorda per direzione di
   struttura di L. 3.000.000 (per 12 mesi);
d) al  personale inquadrato  nella II  qualifica dirigenziale  è
   attribuita un'indennità di funzione annua fissa lorda, per le
   posizioni previste  dalle leggi  regionali sull'organizzazione
   degli uffici di L. 4.600.000 (per 12 mesi);
e) per  il personale della prima e seconda qualifica dirigenziale
   è  istituita   altresì  una   indennità  annua   lorda  non
   pensionabile  di  L.  2.000.000  vincolata  alla  presenza  in
   servizio. Il  corrispondente importo  mensile  è  ridotto  di
   1/26o per ogni giornata di assenza dal servizio;
f) l'indennità  di coordinamento è stabilita nella misura annua
   fissa per 12 mensilità di L. 3.500.000;
g) l'indennità  di rischio  di cui  all'art. 131  della presente
   legge di L. 240.000 annue lorde (per 12 mesi);
h) l'indennità  di  reperibilità  di  cui  all'art.  139  della
   presente legge di L. 18.000 per 24 ore giornaliere;
i) l'indennità  di maneggio  valori  nella    misura  e  con  le
   modalità  previste   per  i  dipendenti  civili  dello  Stato
   dall'art. 4  del DPR  5  maggio  1975,  n.  146  e  successive
   modificazioni.

2. Al  personale di  cui alle  lett.  b),  c),  d),  deve  essere
corrisposta una  sola indennità  anche in  caso  di  affidamento
della responsabilità di più articolazioni organizzative.

ARTICOLO 130
(Clausola di garanzia)

1. Qualora  non venga  adottata entro il 30 giugno 1989 una nuova
normativa in  materia di  salario di  anzianità, la retribuzione
individuale di  anzianità  relativa  al  personale  destinatario
della presente  legge, verrà incrementata, con decorrenza dal 1o
gennaio 1989,  dei seguenti  importi: I  qualifica L.  198.000 II
qualifica L.  216.000 III  qualifica L.  234.000 IV  qualifica L.
267.000 V  qualifica L.  312.000  VI  qualifica  L.  330.000  VII
qualifica L.  384.000 VIII  qualifica L.  518.000  1a  dirig.  L.
672.000 2a dirig. L. 840.000

2. Al  personale assunto  in data  successiva  al  31/12/1986,  i
predetti importi  competono in  ventiquattresimi in  ragione  del
numero dei  mesi trascorsi  dalla data  di entrata in servizio al
31/12/1988.

3. Nel  caso di  transito da una qualifica funzionale inferiore a
quella superiore,  l'importo predetto compete in ragione dei mesi
trascorsi nella  qualifica funzionale  di provenienza e in quella
di nuovo inquadramento con riferimento al 31/12/1988.

ARTICOLO 131
(Indennità per particolari esposizioni a rischi)

1.  Al  personale  inquadrato  nella  quarta  e  terza  qualifica
funzionale, destinato  a prestazioni  comportanti  condizioni  di
particolari esposizioni a rischio nei settori di cui alla tabella
allegato B, compete una indennità annua fissa di L. 240.000.

2. Per  le attività comportanti esposizione diretta e continua a
rischi pregiudizievoli  alla salute  e  integrità  personale  la
rispondenza  tra   le  categorie   di  personale  aventi  diritto
all'indennità  e   le  attività  comportanti  rischio  da  esse
prestate, quali  previste dalla  tabella B,  è  determinata  con
provvedimento della  Giunta sulla  base di apposita dichiarazione
motivata  rilasciata   sotto  la   diretta  responsabilità   del
coordinatore  o   responsabile  della  struttura  presso  cui  il
personale suddetto presta servizio.

3.  Per   il  personale   delle   categorie   anzidette   adibito
temporaneamente alle  attività comportanti rischio, l'indennità
di L.  240.000 viene  corrisposta per  il  periodo  di  effettiva
esposizione al rischio.

ARTICOLO 132
(Omnicomprensività del trattamento economico)

1. E'  fatto divieto  di corrispondere  ai dipendenti, oltre alle
indennità di  cui all'art.  129 ulteriori indennità, proventi o
compensi dovuti a qualsiasi titolo in connessione con la carica o
per    prestazioni     comunque    rese     in     rappresentanza
dell'Amministrazione di appartenenza, salvo che abbiano carattere
di generalità per tutti i dipendenti.

2. L'importo  delle indennità,  dei proventi  e dei compensi dei
quali è  vietata  la  corresponsione,  è  versato  dagli  enti,
società,  aziende   ed  amministrazioni,   tenuti  ad  erogarlo,
direttamente alla tesoreria della Regione.

ARTICOLO 133
(Compensi ISTAT)

1. E' consentita la corresponsione da parte dell'ISTAT e di altri
enti  o   organismi  pubblici   autorizzati  per   legge  o   per
provvedimento amministrativo per il tramite della amministrazione
regionale, di  specifici compensi al personale per le prestazioni
connesse ad  indagini periodiche  d attività  di settore rese in
orario non  di ufficio,  in deroga ai limiti di cui al precedente
art. 88.

ARTICOLO 134
(Professionisti legali)

1. Fermi  restando gli  inquadramenti nei  profili  professionali
previsti dalla  normativa vigente, ai professionisti legali della
Regione Toscana  al conseguimento rispettivamente della qualifica
di avvocato  e avvocato cassazionista è riconosciuto un compenso
pari  all'1%   dello  stipendio   tabellare  base   indicato  nel
precedente art.  128  da  aggiungere  al  maturato  economico  di
anzianità.

2. Al  predetto personale  spettano altresì i compensi di natura
professionale  previsti   dal  RD   27  novembre  1933,  n.  1578
recuperati a seguito di condanna della parte avversa soccombente.

ARTICOLO 135
(Passaggi di qualifica)

1. Nei  passaggi a qualifica di livello superiore oltre al valore
del livello  di  nuovo  inquadramento,  compete  la  retribuzione
individuale di anzianità in godimento alla data di transito.

ARTICOLO 136
(Determinazione del valore orario giornaliero)

1. Il  valore  orario  della  retribuzione,  fatto  salvo  quanto
previsto dagli  artt. 88,  97 e  138, è  determinato in  base al
seguente rapporto:  stipendio annuo  in godimento  più  maturato
economico di  anzianità ed  eventuale indennità  diviso per  il
numero  delle   ore  di  servizio  settimanale  moltiplicate  per
cinquantadue.

2.  Il   valore  giornaliero   della  retribuzione   si   ottiene
moltiplicando il valore orario per la media delle ore di servizio
giornaliero dei giorni lavorativi della settimana.

ARTICOLO 137
(Lavoro ordinario festivo e notturno)

1. La  maggiorazione  oraria  per  lavoro  ordinario  notturno  e
festivo, anche  in assenza  di rotazione  per turno,  è  fissata
nella misura  del 20%  e quella  per lavoro  ordinario festivo  -
notturno è  fissata nella  misura del 30% della tariffa prevista
dall'ottavo comma dell'art. 97.

ARTICOLO 138
(Trattenute per sciopero)

1. Per  gli scioperi di durata inferiore alla giornata lavorativa
le relative  trattenute sulle retribuzioni sono effettuate per le
ore di  sciopero indette  dalle OOSS  e comunque  in  misura  non
inferiore ad un'ora.

2. La  trattenuta per  ogni ora  di sciopero  è pari alla misura
oraria del  lavoro  straordinario  -  senza  le  maggiorazioni  -
aumentata della  quota corrispondente  agli  emolumenti  fissi  e
continuativi a  qualsiasi titolo  dovuti e  non valutati  per  la
determinazione della  tariffa predetta,  con esclusione  in  ogni
caso dell'assegno per il nucleo familiare.

ARTICOLO 139
(Indennità di reperibilità)

1. Si  applica  nelle  situazioni  riguardanti  le  attività  di
protezione civile, i servizi sui fiumi e sui canali navigabili ed
i servizi  generali regionali;  il compenso previsto è di L. 750
orarie.

2. I  dipendenti interessati  e le  modalità di svolgimento sono
determinati in sede di accordo decentrato.

ARTICOLO 140
(Conglobamento di una quota dell'indennità integrativa speciale)

1. Con  decorrenza 30  giugno 1988  è conglobata nello stipendio
del livello in godimento alla stessa data una quota di indennità
integrativa speciale pari a L. 1.081.000 annue lorde.

2.  Con   la  medesima   decorrenza  la   misura  dell'indennità
integrativa  speciale  spettante  al  personale  in  servizio  è
ridotta di L. 1.081.000 annue lorde.

3. Nei  confronti del  personale, iscritto  alle  Casse  pensioni
degli istituti di previdenza, cessato dal servizio con decorrenza
successiva  al   30  giugno   1988,  la   misura  dell'indennità
integrativa speciale,  spettante ai sensi dell'art. 2 della legge
27  maggio   1959,  n.   324,  e   successive  modificazioni   ed
integrazioni, ai  titolari di pensione diretta, è ridotta a cura
della competente  direzione provinciale  del Tesoro  dell'importo
lordo mensile  di L.  72.067. Detto  importo,  nel  caso  in  cui
l'indennità integrativa  speciale è  sospesa o  non spetta,  è
portato in detrazione della pensione dovuta all'interessato.

4. Ai  titolari di  pensione di  reversibilità aventi  causa del
personale  iscritto   alle  Casse   pensioni  degli  istituti  di
previdenza, collocato  in quiescenza successivamente al 30 giugno
1988 o deceduto in attività di servizio a decorrere dalla stessa
data, la  riduzione dell'importo  lordo mensile  di L.  72067  va
operata  in  proporzione  all'aliquota  di  reversibilità  della
pensione spettante,  osservando le  stesse modalità  di  cui  al
comma precedente.  Se la pensione di reversibilità è attribuita
a più  compartecipi, la  predetta  riduzione  va  effettuata  in
proporzione alla quota assegnata a ciascun partecipe.

ARTICOLO 141
(Trattamento economico di missione)

1. Il  trattamento economico  di missione  e di  trasferimento è
disciplinato dalla  legge regionale  9  agosto  1979,  n.  52,  e
successive modificazioni ed integrazioni.

TITOLO VII
ASSISTENZA E PREVIDENZA

Capo I
RICONOSCIMENTO INFERMITA' PER CAUSA SERVIZIO - EQUO INDENNIZZO

ARTICOLO 142
(Infermità  dipendente   da  causa  di  servizio  -  Adempimenti
istruttori)

1. Il  dipendente  che  abbia  contratto  infermità,  per  farne
accertare la  eventuale dipendenza  da causa  di servizio,  può,
entro sei  mesi dalla  data in  cui  si  è  verificato  l'evento
dannoso o  da quella in cui ha avuto conoscenza della infermità,
presentare domanda  scritta indirizzata  al Dipartimento  AAGG  e
Personale indicando  specificatamente la  natura dell'infermità,
le circostanze  che vi  concorsero, le cause che la produssero e,
ove possibile, le conseguenze sull'integrità fisica.

2. Il  Dipartimento AAGG  e  Personale  procede  direttamente  su
segnalazioni dell'ufficio  di appartenenza, quando risulti che un
dipendente abbia  riportato lesioni  per certa o presunta ragione
di servizio  o  abbia  contratto  l'infermità  nell'esporsi  per
obbligo di  servizio a  straordinarie  cause  morbigene  e  dette
infermità siano tali che possano, anche col tempo divenire causa
di invalidità o di altra menomazione della integrità fisica.

3. Il  Dipartimento AAGG  e Personale che ha ricevuto la domanda,
oppure che  sia  venuto  a  conoscenza  dell'evento,  provvede  a
effettuare le  indagini e a raccogliere tutti gli elementi idonei
a provare la natura dell'infermità, la connessione di questa con
il servizio, nonchè tutte le altre circostanze che precedettero,
accompagnarono e  seguirono il  sorgere dell'infermità;   a  tal
fine  l'ufficio  di  appartenenza  del  dipendente  è  tenuto  a
redigere apposito rapporto informativo.

ARTICOLO 143
(Accertamento della causa di servizio)

1. Ai fini del riconoscimento della dipendenza dell'infermità da
causa di  servizio il dipendente è sottoposto ad accertamento da
parte  dell'apposito  organismo  medico  -  collegiale  istituito
presso l'Unità Sanitaria Locale competente.

2. Ai membri del collegio medico verrà corrisposto un gettone di
presenza di L. 70.000.

3. Il  Collegio medico  al termine  della visita  redige processo
verbale firmato  da  tutti  i  componenti  dal  quale,  oltre  le
generalità del dipendente e la esposizione dei fatti che vengono
riferiti come  causa della  menomazione  dell'integrità  fisica,
deve risultare:

a) che la menomazione lamentata sia da considerare conseguenza di
   un fatto  specifico  di  servizio  che  costituisce  la  causa
   diretta ed  esclusiva di  tale affezione  o  che,  almeno,  si
   inserisca    in    modo    predominante    nel    determinismo
   dell'infermità stessa;
b) se  l'infermità costituisca  o meno  impedimento temporaneo o
   permanente  alla   prestazione  del   servizio  da  parte  del
   dipendente al  fine di  porre in  grado  l'amministrazione  di
   disporre il collocamento in aspettativa o in quiescenza;
c) se  l'infermità abbia  prodotto al dipendente una menomazione
   dell'integrità fisica  ascrivibile alle categorie di cui alle
   tabelle A e B annesse al DPR 23/12/1978, n. 915.

4.   Il    parere   del    collegio   medico   viene   notificato
dall'amministrazione regionale all'interessato.

5. Il riconoscimento della dipendenza dell'infermità da causa di
servizio è effettuata con provvedimento della Giunta Regionale.

6. Qualora  il dipendente, già assente per infermità dipendente
da causa di servizio, non possa, allo scadere del termine massimo
previsto per  le assenze  di malattia, riprendere servizio, viene
sottoposto a  nuovo accertamento  sanitario da parte del collegio
medico.

ARTICOLO 144
(Equo indennizzo e rimborso spese di cura)

1.  Al  dipendente  non  soggetto  all'obbligo  della  iscrizione
all'INAIL che  per infermità  contratta per  causa di  servizio,
abbia subito  una menomazione  permanente dell'integrità  fisica
ascrivibile a  una delle  categorie di cui alle tabelle A e B del
DPR 23 dicembre 1978, n. 915, compete un equo indennizzo, compete
altresì il  rimborso delle  sole spese  di cura, comprese quelle
termali, per  il ricovero in istituti specializzati e per protesi
limitatamente alla  eventuale parte  eccedente quella a carico di
enti  o   istituti  assistenziali  o  assicurativi  ai  quali  il
dipendente abbia diritto di rivolgersi in base a norma di legge o
regolamento.

ARTICOLO 145
(Procedimento per la concessione dell'equo indennizzo)

1. Per conseguire l'equo indennizzo il dipendente deve presentare
domanda entro  sei mesi  dal giorno  in cui  gli è comunicato il
provvedimento relativo  al riconoscimento  della dipendenza della
menomazione dell'integrità  fisica da  causa di servizio, ovvero
entro sei  mesi dalla data in cui si è verificata la menomazione
medesima  in   conseguenza  dell'infermità   già   riconosciuta
dipendente da causa di servizio.

2. La  disposizione di  cui al  comma precedente si applica anche
nel caso  che la  menomazione dell'integrità fisica si manifesti
dopo la cessazione del rapporto di impiego.

3. Nel  caso di  decesso del  dipendente o  del pensionato  prima
della scadenza  del termine di cui al primo comma la domanda può
essere proposta dagli eredi entro sei mesi dal decesso stesso.

4. Qualora  la menomazione  sia  intervenuta  successivamente  al
riconoscimento  della  dipendenza  dell'infermità  da  causa  di
servizio, il  dipendente,  dell'equo  indennizzo,  è  nuovamente
sottoposto a  visita da parte del collegio medico di cui all'art.
143.

5. Detto collegio redige processo verbale della visita dal quale,
oltre le generalità del dipendente e l'esposizione dei fatti che
vengono riferiti  come causa  della menomazione  della integrità
fisica, deve risultare:

a) se  la menomazione  lamentata sia  da considerarsi conseguenza
   della infermità  a suo  tempo considerata  come dipendente da
   causa di servizio;
b) la  categoria prevista  dalle tabelle  A e B annesse al DPR 23
   dicembre  1978,   n.  915   cui  è  ascrivibile  la  predetta
   menomazione.

6. Il  Dipartimento AAGG  e del  Personale rimette tutti gli atti
all'esame del  Comitato tecnico  - legale  previsto dall'articolo
seguente.

ARTICOLO 146
(Comitato tecnico - legale)

1. La  concessione dell'equo  indennizzo è subordinata al parere
di  apposito   Comitato   tecnico   -   legale   costituito   con
provvedimento della Giunta regionale e composto come segue:

- Presidente  della Giunta  o  suo  delegato  con    funzione  di
  Presidente;
- Consigliere  della delegazione  regionale della Corte dei Conti
  per la Toscana o suo sostituto;
- avvocato distrettuale dello Stato o suo sostituto;
- coordinatore sanitario dell'USL 10/D;
- coordinatore del Dipartimento Affari Giuridici e Legali;
- coordinatore del Dipartimento AAGG e del Personale;
- responsabile  del servizio  igiene  pubblica  del  Dipartimento
  Sicurezza Sociale.

2. Le  funzioni di  segretario sono  affidate  ad  un  dipendente
regionale inquadrato  con qualifica funzionale non inferiore alla
VII.

3. Il  Comitato esprime  il proprio parere sulla dipendenza della
menomazione dell'integrità  fisica da  causa di servizio e sulla
categoria alla  quale  eventualmente  la  menomazione  stessa  va
ascritta. Nel caso in cui il parere sia difforme, anche in parte,
dal parere del collegio medico di cui all'art. 143 debbono essere
specificati i motivi.

4. Ai  membri del  Comitato è corrisposto un gettone di presenza
di importo  pari a quello previsto dall'art. 143 per i membri del
collegio medico.

ARTICOLO 147
(Liquidazione dell'equo indennizzo)

1. Per  il personale  di ciascuna  qualifica l'equo indennizzo è
liquidato dalla  Giunta regionale  con proprio  provvedimento  in
base alle categorie di menomazione dell'integrità fisica, tenuto
conto del  parere espresso dal Comitato tecnico - legale previsto
dall'articolo precedente  ed in conformità alla tabella allegato
"C" alla presente legge.

2.  L'indennizzo   viene  liquidato  in  base  alla  retribuzione
prevista dalle  norme vigenti  alla  data  del  provvedimento  di
liquidazione.

3. L'indennizzo è ridotto del 25% se il dipendente ha superato i
cinquanta anni  di età  e del 50% se ha superato il sessantesimo
anno;

4. L'età  e la qualifica alle quali si ha riguardo ai fini della
liquidazione dello  stesso sono quelli che il dipendente aveva al
momento dell'evento dannoso.

5. Va dedotto dall'equo indennizzo quanto eventualmente percepito
dal dipendente in virtù di assicurazione a carico della Regione.

6.  Nulla  è  dovuto  al  dipendente  se  la  menomazione  della
integrità sia  stata contratta  per dolo  o  colpa  grave  dello
stesso.

ARTICOLO 148
(Aggravamento sopravvenuto della menomazione)

1.  Entro   cinque  anni   dalla  data  della  comunicazione  del
provvedimento di liquidazione di cui all'art. 147, la Giunta, nel
caso di aggravamento della menomazione dell'integrità fisica per
la quale  sia stato concesso un equo indennizzo, può provvedere,
su richiesta  del dipendente, e per una sola volta alla revisione
dell'indennizzo già concesso.

2. In  tal caso  il dipendente sarà sottoposto agli accertamenti
sanitari previsti per la prima concessione dell'equo indennizzo.

Capo II
TRATTAMENTO PREVIDENZIALE

ARTICOLO 149
(Trattamento di assistenza, previdenza e quiescenza)

1. Ai  fini dei  trattamenti previdenziali  e di  quiescenza,  il
personale  regionale  è  iscritto  rispettivamente  all'Istituto
Nazionale  per  l'Assistenza  ai  dipendenti  degli  Enti  locali
(INADEL), e  alla Cassa  per le pensioni ai dipendenti degli Enti
locali (CPDEL)  o, in quanto previsto, alla Cassa per le pensioni
ai sanitari (CPS).

2. Il personale che, in forza di norme di legge, ha optato per la
prosecuzione   della    iscrizione   all'Assicurazione   Generale
Obbligatoria, conserva tale iscrizione.

3. Per  il trattamento  di  assistenza  si  fa  rinvio  a  quanto
previsto dalla normativa statale in materia.

ARTICOLO 150
(Trattamento di fine servizio)

1. La  Regione assicura a favore dei propri dipendenti inquadrati
nel ruolo del personale regionale o  dei loro aventi causa di cui
all'art. 3  della legge  8 marzo  1968, n. 152, il trattamento di
fine servizio che l'INADEL eroga ai propri iscritti.

2. Detto  trattamento, salvo quanto previsto ai successivi comma,
si  realizza  nelle  prestazioni  espressamente  stabilite  dalle
disposizioni  legislative   e  regolamentari   che   disciplinano
l'ordinamento e l'attività del suddetto istituto.

3. Per  ogni anno  di servizio  utile, determinato  ai sensi  del
successivo art.  151 la  misura del  trattamento previdenziale è
pari a  un dodicesimo  dell'ottanta per  cento della retribuzione
annua  contributiva,  secondo  le  disposizioni  dell'ordinamento
dell'INADEL, riferita  alla data  di cessazione dal servizio, ivi
compresi i  benefici  eventualmente  attribuiti  in  applicazione
dell'art. 2  della legge  24 maggio  1970, n.  336,  l'indennità
integrativa speciale  nella misura  valutata dall'INADEL  per  il
calcolo dell'indennità  premio  di  servizio  e  la  tredicesima
mensilità.

4. Ai  suddetti fini, le frazioni di anno superiori a sei mesi si
computano  per   anno  intero,   quelle  pari  o  inferiori  sono
trascurate.

5. La  Regione pone  a suo  carico l'eventuale  differenza tra la
somma lorda  spettante secondo  quanto previsto  al primo comma e
quella lorda  corrisposta,  a  titolo  di  indennità  premio  di
servizio,  di   indennità  di   buonuscita,  di   indennità  di
anzianità o  ad altro  analogo titolo, dall'Ente presso il quale
è instaurato il rapporto previdenziale.

6. Qualora  alla cessazione  dal servizio il dipendente non abbia
maturato il diritto alla corresponsione dell'indennità premio di
servizio, o  altra indennità  di questa  sostitutiva,  da  parte
dell'INADEL, la  Regione liquida  in suo favore il trattamento di
fine rapporto  con le  modalità di  cui al terzo e quarto comma,
sulla base  dei servizi  prestati presso la Regione e dei periodi
riconosciuti utili  ai sensi del successivo art. 151, del secondo
comma  dell'art.   2  della   LR  13/8/84,  n.  52  e  successive
modificazioni, dell'art.  7 della LR 10/5/82, n. 35 e dell'art. 2
della LR 7/9/81, n. 75.

7.  Nessuna  liquidazione  a  carico  della  Regione  compete  ai
dipendenti che cessano dal servizio per passaggio alle dipendenze
di Enti  il cui  personale è  iscritto all'INADEL  e  all'ENPAS,
fatti salvi  i  diritti  acquisiti  dal  personale  trasferito  a
seguito dei  processi di  mobilità coattiva  da disciplinare con
apposita legge.

ARTICOLO 151
(Servizi computabili)

1. Ai  fini della  determinazione della misura del trattamento di
previdenza di cui al precedente art. 150, sono computabili:

a) i servizi resi alle dipendenze della Regione;
b) i  servizi  presso  altri  Enti  e  lo  Stato  con  iscrizione
   all'INADEL o  all'ENPAS,  nonchè  quelli  riconosciuti  utili
   dagli ordinamenti  dei suddetti Enti previdenziali vigenti nel
   tempo;
c) i  servizi e periodi riscattati a carico del dipendente presso
   l'INADEL o presso l'ENPAS;
d) i servizi riconosciuti utili ai fini dell'indennità premio di
   servizio ai sensi dell'art. 7 della legge 18 novembre 1975, n.
   764 e dell'art. 8 della legge 23 dicembre 1975, n. 698.

2. Sono  esclusi dal  computo i  periodi  e  servizi  di  cui  al
precedente comma  che abbiano  dato luogo alla liquidazione delle
corrispondenti prestazioni previdenziali.

3. Sono altresì computabili i periodi riconosciuti utili a norma
del successivo  art. 152  dell'art. 7  della LR  10/5/82, n.  35,
dell'art. 2,  2o comma  della LR  13/8/84,  n.  52  e  successive
modificazioni e dell'art. 2 della LR 7/9/81, n. 75.

ARTICOLO 152
(Personale trasferito - Riconoscimento servizio)

1. Al  personale trasferito alla Regione Toscana in attuazione di
norme di  legge, per il quale non opera la ricongiunzione ai fini
previdenziali presso  l'INADEL dei servizi prestati negli Enti di
provenienza e  per il  quale gli stessi Enti versano alla Regione
le somme  accantonate quale  indennità di fine servizio maturate
fino  alla  data  di  trasferimento,  si  applicano  le  seguenti
disposizioni:

a) la  Regione riconosce  ai fini previdenziali tutti i servizi o
   periodi già  riconosciuti utili  ai fini  del trattamento  di
   fine servizio  presso l'Ente  di provenienza,  limitatamente a
   quelli per  i quali  l'importo della  liquidazione o  di altro
   analogo trattamento  ad essi  riferito sia  stato versato alla
   Regione;
b) la  Regione incamera in un apposito capitolo di sopravvenienza
   attive le  somme di cui al precedente punto a) e provvederà a
   corrispondere ai  dipendenti interessati,  entro sei  mesi dal
   versamento, eventuale eccedenza tra l'importo versato e quello
   dell'indennità premio di servizio determinata in via teorica,
   secondo i  criteri di  cui  al  3o  comma  dell'art.  150,  in
   relazione alla  posizione giuridica ed economica rivestita dal
   personale interessato  alla data di iscrizione all'INADEL e ai
   periodi di  cui al  precedente punto  a), computati secondo le
   disposizioni dell'ordinamento di provenienza;
c) alla  definitiva cessazione  dal servizio, la Regione assicura
   agli interessati  o loro  aventi causa  ai sensi  dell'art.  3
   della legge  8 marzo  1968, n.  152, il  trattamento  di  fine
   servizio determinato,  con i  criteri di  cui all'art.  150 in
   base alla somma dei servizi di cui al precedente punto a) e di
   quelli resi alle dipendenze della Regione.

2. Il  personale  interessato,  entro  tre  mesi  dalla  data  di
notificazione del  provvedimento di inquadramento nel ruolo unico
regionale, può  rinunciare ai  benefici di  cui al  1o  comma  e
optare per  la riscossione  dell'indennità accreditata dall'Ente
di provenienza,  che sarà corrisposta soltanto dopo essere stata
introitata nel bilancio regionale.

ARTICOLO 153
(Personale a tempo determinato)

1. Al  personale assunto  a tempo  determinato la Regione liquida
per ogni  mese di  servizio  prestato  e  frazione  superiore  ai
quindici giorni un premio di fine servizio nella misura pari a un
dodicesimo  dell'ottanta   per  cento  di  una  mensilità  dello
stipendio pensionabile  in godimento,  ivi compresi la indennità
integrativa speciale  nella misura  valutata dall'INADEL  per  il
calcolo dell'indennità  premio di  servizio  e  il  rateo  della
tredicesima mensilità.

2. Il  suddetto premio è corrisposto al momento della cessazione
dal servizio.

ARTICOLO 154
(Acconti sul trattamento di quiescenza e di fine servizio)

1. La  Regione corrisponde  al personale  cessato dal  servizio o
agli eredi  aventi diritto  alla pensione  da parte della CPDEL o
CPS un  acconto di  pensione secondo  le modalità previste dalle
vigenti disposizioni.

2. Ai  dipendenti regionali  che cessano  dal servizio  o ai loro
eredi, aventi  titolo all'indennità  di  fine  servizio  erogata
dall'INADEL e all'indennità di buonuscita erogata dall'ENPAS, la
Regione corrisponde  a titolo  di anticipazione, previa richiesta
degli aventi  diritto, un  acconto pari  all'80% del  presumibile
trattamento   complessivamente    spettante    per    i    titoli
sopraindicati,  sulla   base  delle  risultanze  degli  atti  del
fascicolo personale.

3. La  Regione si  sostituisce agli interessati nei diritti verso
gli istituti  previdenziali per  quanto si  riferisce alle  somme
anticipate. A  tale fine  gli stessi  - per  la riscossione delle
indennità  dovute  dagli  istituti  previdenziali  e  sino  alla
concorrenza   della    somma   anticipata    -   stipulano    con
l'Amministrazione regionale  contratto di  mandato  irrevocabile,
vincolante per  gli aventi  causa, da  notificare  ai  menzionati
istituti.

TITOLO VIII
CESSAZIONE DEL RAPPORTO

ARTICOLO 155
(Casi di cessazione del rapporto)

1. La  cessazione dal  servizio, oltre  che per  destituzione  ai
sensi degli artt. 108 e 109 può aversi:

a) per dimissioni;
b) per decadenza;
c) per dispensa;
d) per collocamento a riposo.

ARTICOLO 156
(Dimissioni)

1.  Il  dipendente  può  in  qualsiasi  momento  dimettersi  dal
servizio.

2. Le dimissioni devono essere presentate in forma scritta almeno
30 giorni  prima della data in cui il dipendente intende lasciare
il servizio alla Giunta regionale che provvede in merito.

3. L'accettazione delle dimissioni può essere rifiutata soltanto
quando sia in corso procedimento disciplinare.

4. Se entro trenta giorni dalla presentazione delle dimissioni la
Giunta non  abbia provveduto  a comunicarne  l'accettazione o  il
rifiuto, queste si intendono accettate.

ARTICOLO 157
(Decadenza dall'impiego)

1. Il dipendente incorre nella decadenza dall'impiego:

a) qualora  perda la  cittadinanza italiana  o il  godimento  dei
   diritti civili e politici;
b) quando  non assuma  o non  riassuma servizio  entro il termine
   prefissogli ovvero rimanga assente dal servizio per un periodo
   non inferiore a 15 giorni senza giustificato motivo;
c) quando  non ottemperi all'ordine di trasferimento o di comando
   o di esercizio di nuovi compiti;
d) nell'ipotesi di cui all'art. 92;
e) quando  l'impiego sia  stato conseguito  con la  produzione di
   documenti falsi o viziati da invalidità insanabile.

2. La  decadenza dall'impiego non comporta la perdita del diritto
al trattamento di quiescenza.

ARTICOLO 158
(Disponibilità)

1. Il dipendente è collocato in disponibilità nel caso previsto
dall'art. 45, 3o comma, della presente legge.

2.  Nei   casi  in  cui  occorre  procedere  al  collocamento  in
disponibilità, la  Giunta  designa  in  relazione  alle  diverse
qualifiche funzionali  i dipendenti  da porre  in tale posizione,
tenendo conto  dell'anzianità  di  servizio  e  delle  eventuali
richieste degli  interessati. A parità di anzianità è posto in
disponibilità il dipendente con minori carichi familiari.

3. Il  dipendente in  disponibilità è  esonerato  dal  prestare
servizio. Allo  stesso competono  lo stipendio  e  l'assegno  per
nucleo familiare  con esclusione  di qualsiasi  compenso speciale
per prestazioni di carattere straordinario.

4. Il  dipendente in  disponibilità è  richiamato  in  servizio
quando entro  due  anni  dalla  data  del  collocamento  in  tale
posizione si  liberi  in  organico  un  posto  appartenente  alla
qualifica  funzionale   che  implichi   svolgimento  di   compiti
ricompresi in  quelli del profilo per il quale è stato assunto o
al quale risulti comunque idoneo.

5.  Il   dipendente  può,  a  domanda,  essere  provvisoriamente
assegnato ad  uno dei posti resisi disponibili ai sensi dell'art.
47 anche  se implicante lo svolgimento di compiti riconducibili a
qualifica funzionale  inferiore  a  quella  di  appartenenza.  Il
richiamo temporaneo  in servizio  sospende il decorso del termine
per il computo del periodo massimo di disponibilità.

6. Il  dipendente collocato in disponibilità che sia in possesso
dei necessari requisiti, può a domanda e nei limiti dei posti in
organico, essere  stabilmente adibito  a compiti  riconducibili a
una qualifica  funzionale inferiore  a quella di appartenenza con
conservazione ad personam del trattamento economico in godimento.

7. Il dipendente in disponibilità è dispensato dal servizio ove
allo scadere dei due anni non sia stato richiamato in servizio.

8.  Il   periodo  di  servizio  trascorso  in  disponibilità  è
considerato utile a tutti gli effetti.

ARTICOLO 159
(Dispensa dal servizio)

1. La dispensa dal servizio è disposta per motivi di salute.

2. Le  condizioni di  salute del dipendente sono accertate con le
modalità di cui all'art. 79.

3. La Giunta può procedere alla dispensa dal servizio per motivi
di  salute   solo  nei   confronti  del  dipendente  riconosciuto
fisicamente inidoneo  in  via  permanente  allo  svolgimento  dei
compiti attribuiti  e per  il quale  non sia  stato possibile  il
recupero al servizio attivo previsto dal precedente art. 46.

4. La  dispensa dal servizio non può essere disposta se non dopo
che il  dipendente abbia esaurito il periodo di disponibilità di
cui all'art.  158 o il periodo di aspettativa di cui all'art. 76,
tranne che  in  questo  ultimo  caso  il  dipendente  non  chieda
l'anticipazione del provvedimento di dispensa.

ARTICOLO 160
(Collocamento a riposo)

1. Il  dipendente è  collocato a  riposto  d'ufficio  dal  primo
giorno del  mese successivo  a quello del compimento del 65o anno
di età.

ARTICOLO 161
(Riammissione in servizio)

1. Il  dipendente cessato  dal servizio,  per  dimissioni  o  per
decadenza dall'impiego  nei casi previsti dalle lett. b), c) e d)
dell'art.  157  può  essere  riammesso  in  servizio  a  domanda
compatibilmente  con   le  disponibilità   dei   posti   vacanti
annualmente in  organico in  limiti non superiori al 10 per cento
degli stessi.

2. Il  dipendente riammesso in servizio è collocato nella stessa
qualifica funzionale e profilo professionale a cui apparteneva al
momento  della   cessazione  dal   servizio  con   decorrenza  di
anzianità dalla data di riammissione.

<TITOLO FINALE>
NORME FINALI

ARTICOLO 162
(Rinvio)

1. Per  quanto non espressamente previsto dalla presente legge si
applicano le  disposizioni vigenti  per i dipendenti civili dello
Stato, in quanto applicabili.

ARTICOLO 163
(Oneri finanziari)

1. L'onere  derivante dall'attuazione  della presente  legge peri
relativi esercizi  farà carico  ai corrispondenti capitoli dello
stato di previsione della spesa di ogni singolo anno finanziario.

ARTICOLO 164
(Abrogazioni)

1. Con  effetto dall'entrata  in vigore della presente legge sono
abrogate la  LR 6/9/1973,  n. 54  e successive  modificazioni  ed
integrazioni, gli  artt. 1, 2, 3, 4, 5 e 9 della LR 10/5/1982, n.
35, la  LR 3/8/1987,  n. 42, la LR 29/12/1987, n. 62 e successive
modificazioni, la  LR  16/8/1988,  n.  59  ed  ogni  altra  norma
contrastante con la legge stessa.

La presente  legge è  pubblicata sul  Bollettino Ufficiale della
Regione. E' fatto obbligo a chiunque spetti di osservarla e farla
osservare come legge della Regione Toscana.

Firenze, 21 Agosto 1989

La presente  legge è  stata approvata dal Consiglio Regionale il
18-7-1989 ed  è stata vistata dal Commissario del Governo il 12-
8-1989.

Allegato A
Tabella  di   articolazione  per   profili  professionali   delle
qualifiche funzionali

2a qualifica dirigenziale - PROFILI PROFESSIONALI:

   1. Dir. di II qual. Giuridico Amm.va; //
   2. Dir. di II qual. per il Territorio;  //
   3. Dir. di II qual. per l'Economia e la Finanza;  //
   4. Dir. di II qual. Socio - Sanitario;  //
   5. Dir. di II qual. per la Cultura e l'Istruz.; //
   6. Dir. di II qual. per l'Informazione.
   
1a qualifica dirigenziale - PROFILI PROFESSIONALI:

   1. Dir. di I qual. Giuridico Amministrativa;  //
   2. Dir. di I qual. per il Territorio;  //
   3. Dir. di I qual. per l'Economia e la Finanza;  //
   4. Dir. di I qual. Socio - Sanitario;  //
   5. Dir. di I qual. per la Cultura e l'Istruz.; //
   6. Dir. di I qual. per l'Informazione.
   
8a qualifica funzionale - PROFILI PROFESSIONALI:

   1. Funzionario Giuridico Amministrativo;  //
   2. Funzionario per il Territorio;  //
   3. Funzionario per l'Economia e la Finanza;  //
   4. Funzionario Socio - Sanitario;  //
   5. Funzionario per la Cultura e l'istruzione;  //
   6. Funzionario per l'Informazione.
   
7a qualifica funzionale - PROFILI PROFESSIONALI:

   1. Istruttore direttivo;  //
   2. Istruttore direttivo tecnico - professionale;  //
   3. Insegnante formazione professionale.
   
6a qualifica funzionale - PROFILI PROFESSIONALI:

   1. Istruttore;  //
   2. Istruttore tecnico;  //
   3. Istruttore centri tecnici.
   
5a qualifica funzionale - PROFILO PROFESSIONALE:

   1. Collaboratore professionale
   
4a qualifica funzionale - PROFILI PROFESSIONALI:

   1. Esecutore;  //
   2. Esecutore tecnico.
   
3a qualifica funzionale - PROFILO PROFESSIONALE:

   1. Operatore
   
2a q



ENTE REGIONE
PERSONALE

