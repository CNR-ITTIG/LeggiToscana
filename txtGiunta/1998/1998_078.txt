Testo Unico  in materia  di cave,  torbiere, miniere, recupero di
aree escavate e riutilizzo di residui recuperabili.

Il Consiglio Regionale ha approvato il 29-09-1998
Il Commissario del Governo ha apposto il visto il 29-10-1998
Il Presidente  della Giunta  Regionale promulga la seguente legge
regionale:

TITOLO I
PRINCIPI GENERALI

ARTICOLO 1
(Finalità)

1. La  Regione Toscana,  in  coerenza  con  gli  obiettivi  della
programmazione regionale,  conformandosi ai  principi di  governo
del territorio  di cui alla legge regionale 16 gennaio 1995, n. 5
(Norme per  il governo del territorio), in attuazione della legge
15 marzo  1997, n.  59 (Delega  al governo per il conferimento di
funzioni e  compiti alle  Regioni ed  Enti Locali, per la riforma
della  Pubblica   Amministrazione  e   per   la   semplificazione
amministrativa), nonchè  delle vigenti  norme sulla  sicurezza e
salute, disciplina  con la  presente legge l'attività estrattiva
delle sostanze  minerarie  appartenenti  alla  categoria  cave  e
torbiere, di  cui all'art. 2 del regio decreto 29 luglio 1927, n.
1443 (Norme  di carattere legislativo per disciplinare la ricerca
e  la   coltivazione  delle   miniere  nel  Regno)  e  successive
modificazioni e  integrazioni, nonchè  l'attività di  ricerca e
coltivazione dei  minerali solidi  e  dei  gas  non  combustibili
appartenenti alla  categoria miniere, di cui allo stesso articolo
del RD  1443/1327, per  le funzioni amministrative conferite alla
Regione con  decreto legislativo  31.3.1998, n. 112 (Conferimento
di funzioni  e compiti amministrativi dello Stato alle Regioni ed
agli Enti  Locali, in  attuazione del Capo I della legge 15 marzo
1997, n. 59).

2. La  Regione favorisce  e incentiva  il recupero  delle aree di
escavazione dismesse  e in  abbandono e il riutilizzo dei residui
provenienti dalle  attività  estrattive  e  di  quelli  ad  essi
assimilabili derivanti  da altre  attività,  anche  al  fine  di
minimizzare  il   prelievo  delle  risorse  non  rinnovabili,  in
relazione agli obiettivi della legge regionale 18 maggio 1998, n.
25 (Norme  per la gestione dei rifiuti) e della programmazione in
materia.

ARTICOLO 2
(Classificazione dei materiali di cava e assimilabili)

1. I  materiali di  cava sono  classificati, in  base  alla  loro
destinazione d'uso, in due gruppi:

a) materiali  per usi industriali quali calcari, dolomie, pomici,
   gessi,  farine   fossili,  sabbie  silicee,  terre  coloranti,
   argille, torbe  e materiali  per costruzioni  e  opere  civili
   quali sabbie, ghiaie e altri materiali per granulati, pezzami,
   conci, blocchetti.
b) materiali  ornamentali destinati  alla produzione  di blocchi,
   lastre e  affini quali  marmi, cipollini,  arenarie,  graniti,
   sieniti,  alabastri,   ardesie,  calcari,   travertini,  tufi,
   trachiti, basalti, porfidi, ofioliti.

2. Ai  fini della  programmazione dell'attività  estrattiva sono
assimilabili ai materiali di cava di cui al punto a) del comma 1,
i  residui,   derivanti  da   altre  attività,  suscettibili  di
riutilizzo, definiti  dal decreto  ministeriale 5  febbraio  1998
(Individuazione  dei   rifiuti  non  pericolosi  sottoposti  alle
procedure semplificate  di recupero  ai sensi degli artt. 31 e 33
del decreto legislativo 5 febbraio 1997, n. 22).

TITOLO II
LA PIANIFICAZIONE  DELL'ATTIVITà DI CAVA E TORBIERA, DI RECUPERO
DELLE AREE ESCAVATE E DI RIUTILIZZO DEI RESIDUI RECUPERABILI

Capo I
IL PIANO  REGIONALE DELLE ATTIVITà ESTRATTIVE, DI RECUPERO DELLE
AREE ESCAVATE E DI RIUTILIZZO DEI RESIDUI RECUPERABILI

ARTICOLO 3
(Definizione)

1. Il  Piano Regionale  delle Attività  Estrattive, di  Recupero
delle aree  escavate e di riutilizzo dei residui recuperabili, in
seguito denominato  PRAER, è l'atto di programmazione settoriale
con cui  la Regione  stabilisce gli  indirizzi e gli obiettivi di
riferimento per  l'attività di pianificazione in materia di cave
e torbiere,  di recupero  delle aree di escavazione dismesse o in
abbandono,  nonchè  di  recupero  e  riciclaggio  dei  materiali
assimilabili di  cui al  comma 2 dell'art. 2, di competenza delle
Province e  dei Comuni  ferme restando  le competenze  in materia
attribuite agli Enti Parco dalla legislazione vigente.

ARTICOLO 4
(Contenuti)

1. Il  PRAER si  articola in  due settori  autonomi, che  possono
essere approvati anche separatamente, concernenti rispettivamente
i materiali  per usi  industriali, per costruzioni e opere civili
ed i materiali ornamentali come definiti all'art. 2;

2. Sono elementi essenziali di ciascun settore del PRAER:

a) l'individuazione  complessiva delle    risorse    relative  ai
   materiali estrattivi  e, nell'ambito di queste, dei giacimenti
   potenzialmente coltivabili,  nel rispetto  dei vincoli e delle
   limitazioni d'uso del territorio;
b) la  stima della produzione dei materiali assimilabili a quelli
   provenienti da  attività estrattive  e  l'individuazione  del
   relativo potenziale  di riutilizzo nel periodo considerato dal
   piano;
c) la stima del fabbisogno complessivo dei materiali da estrarre,
   nel   periodo   definito   dal   PRAER,   e   il   conseguente
   dimensionamento dei  Piani delle  Attività  Estrattive  e  di
   Recupero delle  Province, disciplinati  al Capo II, sulla base
   dei principi  dello sviluppo  sostenibile e  tenuto  conto  di
   quanto previsto alla lettera b);
d) l'indicazione  dei criteri  generali di  tutela delle  risorse
   essenziali  del   territorio  potenzialmente  interessate  dai
   processi di escavazione;
e) i  criteri e  i    parametri    per  la  verifica  tecnica  di
   compatibilità  degli  effetti  dell'attività  sulle  risorse
   essenziali del territorio;
f) i  criteri per la localizzazione dei siti di cava e dei bacini
   estrattivi, incentivando  il recupero delle cave dismesse o in
   abbandono;
g) i  criteri per  gli  interventi  di  recupero  delle  aree  di
   escavazione dismesse  o in  abbandono e  la relativa  messa in
   sicurezza;
h) gli  elementi di  integrazione e  raccordo tra  il PRAER ed il
   Piano Regionale dei Rifiuti;
i) le  prescrizioni per  l'attuazione del  piano in  ordine  alla
   redazione del  Piano delle  Attività Estrattive e di Recupero
   della Provincia e alla relativa pianificazione comunale, anche
   in  riferimento   alla  sicurezza   dei  lavoratori   e  della
   popolazione interessata;
l) i  criteri  per    l'adozione    di  tecniche  di  escavazione
   innovative;
m) i  criteri per  il monitoraggio  del PRAER  in relazione  alla
   pianificazione provinciale  e  comunale,  alle  autorizzazioni
   all'esercizio dell'attività  estrattiva ed  al riutilizzo dei
   materiali di cui all'art. 2 comma 2.

ARTICOLO 5
(Formazione e approvazione)

1. Il  PRAER in quanto atto che disciplina risorse essenziali del
territorio è elemento del Piano di Indirizzo Territoriale di cui
all'art. 6 della LR 5/1995; per la sua formazione, approvazione e
relative varianti  si applicano  le procedure  di cui  all'art. 7
della LR  5/1995, sia  nell'ipotesi di  redazione contestuale sia
nell'ipotesi di  variante al  P.I.T. Alle  Conferenze Provinciali
partecipano anche  gli Enti  Parco, le  Autorità di  Bacino e le
forze economiche e sociali interessate.

2. Non  costituiscono varianti  al PRAER  gli  aggiornamenti  che
comportano modifiche  delle risorse  e  dei  relativi  giacimenti
nonchè delle  normative di  dettaglio che  non influiscono sulla
struttura complessiva  del PRAER  La Giunta  Regionale formula il
documento  di  aggiornamento  del  PRAER  e  lo  approva,  previa
conferenza cui sono invitati le Province e gli altri soggetti che
partecipano alle conferenze provinciali di cui al comma 1.

ARTICOLO 6
(Istruzioni tecniche)

1. La  Giunta Regionale approva le istruzioni tecniche necessarie
per la  redazione degli  atti  di  pianificazione  provinciale  e
comunale in  materia di  cave e  torbiere  di  recupero  di  cave
dismesse  o   in  abbandono   e  di   riutilizzo  dei   materiali
recuperabili assimilabili.

Capo II
IL PIANO  DELLE ATTIVITà  ESTRATTIVE,  DI  RECUPERO  DELLE  AREE
ESCAVATE E RIUTILIZZO DEI RESIDUI RECUPERABILI DELLA PROVINCIA

ARTICOLO 7
(Definizione)

1. Il  Piano delle  Attività Estrattive  di Recupero  delle aree
escavate e  riutilizzo dei  residui recuperabili della Provincia,
in  seguito   denominato  PAERP,   è  l'atto  di  pianificazione
settoriale attraverso il quale la Provincia attua gli indirizzi e
le  prescrizioni   dei  due  settori  del  PRAER  e  coordina  la
pianificazione urbanistica comunale relativamente alle previsioni
di  coltivazione,   riqualificazione,  recupero   delle  aree  di
escavazione dismesse  e di riciclaggio dei materiali recuperabili
assimilabili.

ARTICOLO 8
(Contenuti)

1. Elementi essenziali di ciascun settore del PAERP sono:

a) la  specificazione    del  quadro  conoscitivo  delle  risorse
   estrattive,  dei   giacimenti,  dei   materiali   recuperabili
   assimilabili individuati  dal  PRAER  e  delle  altre  risorse
   essenziali  del   territorio  potenzialmente  interessate  dai
   processi estrattivi,  nonchè il  censimento  delle  attività
   estrattive in corso;
b) le  prescrizioni    localizzative  delle  aree  estrattive  in
   relazione al  dimensionamento e  ai criteri attuativi definiti
   dal  PRAER,   ai  fini   della  pianificazione   comunale   di
   adeguamento, precisando  i criteri  e  i  parametri  applicati
   nella redazione  del PAE.R.P  per la valutazione degli effetti
   territoriali, ambientali  e igienico sanitari sulla base delle
   prescrizioni del PRAER;
c) le  interrelazioni con  gli altri piani di settore regionali e
   provinciali interessati;
d) i  termini,   comunque    non    superiori  a  sei  mesi,  per
   l'adeguamento della pianificazione comunale al PAERP;
e) le  eventuali misure  di salvaguardia di cui all'art. 21 della
   LR 5/1995;
f) il  programma di  monitoraggio del  PAERP anche  ai fini della
   verifica del rispetto del dimensionamento definito dal PRAER

ARTICOLO 9
(Formazione ed approvazione)

1. Il  PAERP, che  la Provincia adotta entro un anno dall'entrata
in vigore  di ciascun  settore del  PRAER, è  elemento del Piano
Territoriale di  Coordinamento Provinciale  di  cui  all'art.  16
della  LR   5/1995  e  ad  esso  si  applicano  le  procedure  di
formazione, approvazione e relative varianti di cui agli artt. 17
e 19 della stessa legge.

2. Alle Conferenze di Programmazione sono invitati anche gli Enti
Parco, le  Autorità di  Bacino e  le forze sociali ed economiche
interessate.

3. La Giunta Regionale, scaduto il termine di cui al primo comma,
previa  diffida   alla  Provincia  ad  adottare  il  Piano  entro
l'ulteriore termine  di tre  mesi, provvede  entro un  anno dalla
scadenza della  diffida ad  approvare il PAERP, rivalendosi sulla
Provincia per le relative spese.

ARTICOLO 10
(Adeguamento degli strumenti urbanistici comunali)

1. Il  Comune adegua il proprio strumento urbanistico generale al
PAERP nei termini dallo stesso stabiliti.

2. In  fase di  adeguamento il  Comune individua i casi in cui il
rilascio dell'autorizzazione per l'attività estrattiva nei nuovi
bacini estrattivi  è subordinato  all'approvazione di  un  piano
urbanistico attuativo  d'iniziativa pubblica o privata precisando
gli elaborati necessari.

3. In  caso di mancato adeguamento comunale nel termine di cui al
primo comma  la Provincia, previa diffida ad adottare la variante
nell'ulteriore termine  di 2  mesi, provvede,  entro 6 mesi dalla
scadenza della diffida, ad adottare gli atti di adeguamento dello
strumento urbanistico  comunale e ad approvarli, nei successivi 3
mesi, rivalendosi sul Comune per le relative spese.

TITOLO III
DISCIPLINA DELL'ATTIVITà DI CAVA E TORBIERA

ARTICOLO 11
(Definizione)

1. Per  attività di  coltivazione di  cava e torbiera si intende
l'attività di  escavazione finalizzata  alla commercializzazione
del prodotto escavato.

ARTICOLO 12
(Domanda di autorizzazione)

1. Chiunque  intenda procedere  alla coltivazione di materiali di
cava o  torbiera su  terreni dei  quali abbia  la disponibilità,
deve  chiederne   l'autorizzazione  al   Comune  territorialmente
competente in  conformità  con  le  previsioni  dello  strumento
urbanistico comunale;  il Comune nel procedimento per il rilascio
delle autorizzazioni acquisisce, in sede di Conferenza di Servizi
di cui  all'art. 13 comma 3, i pareri relativamente ai rispettivi
ambiti   di   competenza,   dell'Azienda   Regionale   Protezione
Ambientale Toscana e dell'Azienda Sanitaria Locale.

2. La  domanda di  autorizzazione è  corredata da  un  progetto,
redatto da uno o più professionisti abilitati nel rispetto delle
competenze professionali  stabilite a  norma  della  legislazione
vigente, che deve contenere i seguenti elaborati:

a) analisi  delle  caratteristiche  geologiche,  geomorfologiche,
   geominerarie, idrogeologiche,  vegetazionali e  paesaggistiche
   del luogo di intervento;
b) relazione  tecnica   illustrativa in  cui si    evidenziano  i
   contenuti progettuali  anche in  relazione  alla  destinazione
   urbanistica e  agli altri  vincoli  e  limitazioni  d'uso  del
   territorio  interessato,   con  particolare  riferimento  alle
   risorse naturali,  nonchè i  criteri  adottati  per  il  loro
   rispetto  e   le  misure  di  tutela  sanitaria  e  ambientale
   previste;
c) piano di coltivazione;
d) progetto  di  risistemazione  per  la    definitiva  messa  in
   sicurezza  e  il  reinserimento  ambientale  dell'area,  anche
   articolato  per   fasi,  compreso   lo  smantellamento   degli
   eventuali impianti di cui al punto i), dei servizi di cantiere
   e delle  strade di servizio, con indicazione delle modalità e
   dei tempi di attuazione;
e) progetto  delle opere  di urbanizzazione primaria necessarie e
   di quelle per l'allacciamento ai pubblici servizi, delle opere
   per il  trattamento  e  lo  smaltimento  dei  rifiuti  solidi,
   liquidi e  gassosi, nonchè  delle ulteriori  opere  a  tutela
   degli  interessi   collettivi  connessi   con  l'attività  di
   escavazione;
f) perizia  di stima  a valori  di mercato  per la  realizzazione
   delle opere di cui ai precedenti punti d) ed e);
g) schema  dettagliato del  documento    di  sicurezza  e  salute
   previsto dall'art. 6 del decreto legislativo 25 novembre 1996,
   n. 624  (Attuazione della  direttiva 92/91/CEE  relativa  alla
   sicurezza e  salute dei  lavoratori nelle industrie estrattive
   per trivellazione  e della  direttiva 92/104/CEE relativa alla
   sicurezza e salute dei lavoratori nelle industrie estrattive a
   cielo aperto  o sotterranee)  che dovrà  essere trasmesso  in
   forma definitiva all'ASL prima dell'inizio dell'attività;
h) designazione  del direttore  dei lavori  di coltivazione  e di
   risistemazione;
i) eventuale  previsione   e  progettazione  di  impianti  aventi
   finalità  di   prima  e   seconda  lavorazione  complementari
   all'attività medesima;
l) eventuali  ulteriori allegati  previsti  per  il  rilascio  di
   autorizzazioni, nulla  osta e  assensi,  comunque  denominati,
   necessari   per    il   rilascio    dell'autorizzazione   alla
   coltivazione, compresa  la pronuncia di impatto ambientale ove
   prevista dalla normativa vigente.

3. Contestualmente  alla domanda  di autorizzazione all'esercizio
dell'attività estrattiva,  l'interessato presenta  al Comune  le
richieste di  tutti  i  nulla  osta,  autorizzazioni  ed  assensi
comunque denominati,  compresa l'eventuale  pronuncia di  impatto
ambientale,   ove    connessi    e    necessari    al    rilascio
dell'autorizzazione all'esercizio dell'attività.

4. Le  modalità di  formulazione delle  domande di  cui ai commi
precedenti, e  gli specifici  requisiti tecnici  degli  elaborati
sono definiti  nelle istruzioni  tecniche approvate  dalla Giunta
Regionale entro  sei mesi  dall'entrata in  vigore della presente
legge.

5. Per  la realizzazione  delle opere  al servizio  del complesso
estrattivo che  debbano essere  necessariamente eseguite su fondi
di cui  il titolare  dell'autorizzazione non  abbia il  godimento
può essere  richiesta al  Comune territorialmente  competente la
dichiarazione di  pubblica utilità  ed urgenza a norma dell'art.
32 del RD 1443/1927.

ARTICOLO 13
(Procedimento di autorizzazioni)

1. Il  Responsabile del  procedimento, verificata  entro  20  gg.
dalla   presentazione    la   completezza    della   domanda   di
autorizzazione   all'esercizio    delle   attività   estrattive,
accertando la  presenza degli  elaborati di cui all'art. 12, cura
entro lo  stesso termine la pubblicazione della domanda, anche ai
fini del  vincolo  idrogeologico,  con  avviso  affisso  all'albo
pretorio  del   Comune  e   trasmette   copia   degli   elaborati
contestualmente  a  tutti  gli  Enti  o  soggetti  competenti  al
rilascio di nulla-osta, autorizzazioni, assensi o pareri connessi
al rilascio dell'autorizzazione.

2. Nei  venti giorni successivi alla pubblicazione chiunque abbia
interesse può  prendere visione della domanda e degli allegati e
presentare osservazioni e opposizioni.

3. Al  fine di  garantire il  coordinamento e  lo snellimento dei
procedimenti  connessi   al   rilascio   dell'autorizzazione   il
responsabile del  procedimento coordina  l'istruttoria comunale e
convoca entro  cinquanta giorni dalla presentazione della domanda
una Conferenza  di Servizi  ai sensi  dell'art. 14 legge 7 agosto
1990,  n.   241  (Nuove   norme  in   materia   di   procedimento
amministrativo   e   di   diritto   di   accesso   ai   documenti
amministrativi) per  esaminare la  domanda,  gli  allegati  e  le
eventuali osservazioni  pervenute ed  acquisire i  nulla-osta, le
autorizzazioni, i  pareri o altri assensi comunque denominati che
amministrazioni, enti  od organismi  sono tenuti  ad adottare  in
connessione all'atto  di autorizzazione,  secondo la legislazione
vigente.

4. Nella  sua prima riunione la conferenza, ove non sia possibile
adottare le  determinazioni conclusive, stabilisce il termine non
superiore a 30 gg. per l'adozione delle decisioni.

5. Ove  la domanda  risulti incompleta  l'invito all'integrazione
sospende per  una sola  volta i  termini di  decorrenza di cui ai
precedenti commi, fino all'invio della documentazione.

6.   Il    provvedimento   di    autorizzazione   è   rilasciato
dall'autorità comunale  competente su  proposta del responsabile
del procedimento entro i venti giorni successivi alla conclusione
della conferenza  di servizi  previa presentazione della garanzia
fideiussoria di cui al successivo articolo 15, comma 2.

7.  Decorso   inutilmente  il   termine  di   cui  al   comma  6,
l'interessato, può,  con atto  notificato o  trasmesso in  plico
raccomandato con  avviso di  ricevimento, richiedere al Comune di
adempiere entro quindici giorni dal ricevimento della richiesta.

8. Decorso  inutilmente anche  il termine  di  cui  il  comma  7,
l'interessato  può   inoltrare  istanza   al  Difensore   Civico
Regionale ai sensi dell'art. 17 comma 45 legge 15 maggio 1997, n.
127   (Misure   urgenti   per   lo   svolgimento   dell'attività
amministrativa e dei procedimento di decisione e di controllo), e
della  normativa  regionale  vigente,  per  l'attivazione,  entro
trenta  giorni   dal   ricevimento   dell'istanza,   del   potere
sostitutivo. Gli  oneri  finanziari  relativi  all'attività  del
commissario ad acta sono a carico del Comune interessato.

ARTICOLO 14
(Contenuti del provvedimento di autorizzazione)

1. L'autorizzazione  per la coltivazione della cava o torbiera ha
per   oggetto    il   complesso   estrattivo,   comprendente   la
coltivazione, i  connessi impianti di lavorazione dei materiali e
i servizi  di cantiere  ubicati entro  il perimetro  della cava o
torbiera nonchè  le strade  di cantiere e gli ambiti interessati
dalla risistemazione ambientale. Non rientrano tra gli interventi
soggetti ad  autorizzazione eventuali  altre opere  soggette alle
norme edilizie e specificatamente consentite
dallo strumento urbanistico comunale.

2. L'autorizzazione  per la  coltivazione della  cava o  torbiera
contiene:

a) la localizzazione e la superficie dell'area estrattiva;
b) il tipo di materiali estraibili;
c) le  prescrizioni per  lo svolgimento  dell'attività e  per la
   conseguente sistemazione;
d) il termine di validità dell'autorizzazione;
e) i   nulla-osta,  le  autorizzazioni  o  gli  assensi  comunque
   denominati e acquisiti in sede di conferenza di servizi;
f) l'obbligo  del contributo  da versare  al Comune  ai sensi dei
   commi 3 e 4 dell'art. 15;
g) gli  estremi della  garanzia fideiussoria  di cui  al comma  2
   dell'art. 15;
h) eventuali  previsioni di cui all'art. 12 secondo comma lettera
   i);
i) eventuali   prescrizioni  il  cui  mancato  rispetto  comporti
   decadenza delle  autorizzazioni ai sensi dell'art. 18, comma 5
   lettera b).

3. L'autorizzazione è strettamente personale ed è trasferibile,
pena decadenza  della stessa,  previa comunicazione al Comune che
l'ha rilasciata,  ai  sensi  delle  istruzioni  tecniche  di  cui
all'art. 12 comma 4.

ARTICOLO 15
(Disposizioni sulle autorizzazioni)

1. Entro  il termine di validità dell'autorizzazione il titolare
ha l'obbligo  di smantellare  e asportare  tutti gli  impianti di
lavorazione,  nonchè   i  servizi   e  le   strade  di  cantiere
autorizzati con lo stesso procedimento.

2. La  garanzia  fideiussoria  da  prestare  prima  del  rilascio
dell'autorizzazione all'esercizio  dell'attività  estrattiva  è
commisurata all'ammontare  complessivo  della  perizia  di  stima
definita al  punto f)  del comma  2 dell'art.  12 e potrà essere
svincolata, anche  parzialmente, con  cadenza minima annuale, per
l'ammontare delle opere realizzate.

3. Per  l'estrazione  dei  materiali  per  uso  industriale,  per
costruzioni e  per opere  civili di  cui al  comma 1  lettera  a)
dell'art. 2  il  titolare  dell'autorizzazione  deve  versare  al
Comune un  contributo rapportato  alla quantità  e qualità  dei
materiali  estratti,   in  applicazione   degli  importi  unitari
stabiliti dalla  Giunta Regionale  nel limite massimo del 10% del
valore medio di mercato della relativa categoria di materiali. La
Giunta  Regionale   nello  stabilire   gli  importi   unitari  fa
riferimento all'ammontare  medio annuale delle spese che i Comuni
devono sostenere  per gli  interventi e  gli adempimenti a cui è
destinato il contributo. Il contributo è destinato:

a) ad  interventi infrastrutturali e a opere di tutela ambientale
   comunque correlati alle attività estrattive;
b) alla  razionalizzazione degli  adempimenti  comunali  relativi
   all'istruttoria delle domande di autorizzazione e al controllo
   delle attività di cava, compresa la relativa vigilanza.

Entro il  30 giugno di ogni anno è versato un acconto rapportato
alla metà del volume previsto di materiale da estrarre nell'anno
come risultante  dagli elaborati  di progetto  ed,  entro  il  31
dicembre dello  stesso anno,  il conguaglio come risultante dagli
elaborati di rilievo della cava redatti nello stesso mese.

4. Per  l'estrazione di  materiali ornamentali  di cui al comma 1
lettera b)  dell'art.  2  il  titolare  dell'autorizzazione  deve
versare al  Comune un  contributo  rapportato  alla  quantità  e
qualità del  materiale  ornamentale  estratto,  in  applicazione
degli importi stabiliti dal Comune stesso, nel limite massimo del
5%  del  valore  di  vendita  del  materiale.  Il  Comune,  nello
stabilire gli importi, fa riferimento all'ammontare medio annuale
delle  spese   che  deve  sostenere  per  gli  interventi  e  gli
adempimenti a  cui è  destinato il  contributo. Il contributo è
destinato alle  stesse categorie  di interventi  e di adempimenti
definiti nel  comma 3  ed  è  versato  semestralmente  nei  modi
definiti dal Comune.

5.  Per   le  cave   in  cui  sono  autorizzate  escavazioni  per
l'estrazione contestuale di materiali dei due gruppi classificati
al comma  1 dell'art.  2 si  applicano,  per  ciascun  gruppo  di
materiali, i contributi rispettivamente definiti ai commi 3 e 4.

6. Eventuali  varianti al  progetto autorizzato  sono  sottoposti
preventivamente all'autorizzazione  comunale ai sensi degli artt.
12 e  13; ove  il responsabile del procedimento riscontri che non
è necessario  acquisire nulla  osta,  autorizzazioni,  pareri  o
altri assensi  comunque denominati  da parte  di  Amministrazioni
diverse dal Comune non procede alla convocazione della Conferenza
di Servizi  di cui  al comma  3  dell'art.  13,  con  conseguente
riduzione dei tempi del procedimento.

7. L'introduzione  di macchine  e procedimenti produttivi diversi
da quelli  autorizzati deve essere notificata al Comune e all'ASL
competente per territorio.

8. Le  funzioni amministrative dell'art. 45 del RD 1443/1927 sono
esercitate dal Comune.

ARTICOLO 16
(Obblighi informativi)

1. Il titolare dell'autorizzazione è tenuto a fornire al Comune,
alla  Provincia   e  alla   Giunta  Regionale  ogni  informazione
richiesta in  ordine  all'attività  di  coltivazione,  anche  in
relazione al  vincolo idrogeologico,  ai  fini  del  monitoraggio
della pianificazione di settore.

2.  Il  titolare  dell'autorizzazione  ha  inoltre  l'obbligo  di
presentare al  Comune con  frequenza biennale  la  documentazione
relativa all'effettivo stato dei lavori di escavazione.

3. Il  Comune, entro  il mese  di marzo  di ogni anno, informa la
Provincia e  la Giunta  Regionale sull'andamento  delle attività
estrattive nel  territorio di  competenza  con  riferimento  agli
aspetti ambientali  e indicando,  anche  ai  fini  statistici  le
autorizzazioni in corso, i titolari delle stesse e loro recapito,
nonchè  i   volumi  dei  materiali  estratti  in  ciascuna  cava
nell'anno precedente.

ARTICOLO 17
(Consorzi)

1. Il  Comune promuove  la costituzione  di consorzi  volontari o
dispone la  costituzione di  consorzi obbligatori tra imprese per
la gestione unica delle cave e torbiere contigue o vicine al fine
di garantirne  un più  razionale sfruttamento,  e comunque  ogni
qualvolta ricorrano motivi di sicurezza.

2. La  delibera costitutiva  dei consorzi  obbligatori  e  l'atto
costitutivo del  consorzio volontario,  da trasmettere  al Comune
interessato  entro  trenta  giorni  dalla  stipula,  indicano  le
persone preposte  all'amministrazione degli  interessi comuni, le
opere da  eseguirsi con  il termine  di inizio e compimento delle
stesse e  le condizioni  imposte ai consociati, comprese le quote
di spesa.

3. In  caso  di  mancata  ultimazione  delle  opere  nei  termini
indicati per  cause imputabili all'amministrazione consortile, il
Comune può nominare un Commissario che rappresenta ed amministra
il consorzio provvedendo all'esecuzione delle opere.

ARTICOLO 18
(Durata dell'autorizzazione e cause di decadenza)

1. La  durata  dell'autorizzazione,  determinata  dal  Comune  in
relazione  alla   dimensione   dell'area,   alla   qualità   del
giacimento, alle  condizioni  geologiche  ed  ambientali  e  agli
investimenti previsti, non può superare i 20 anni.

2. Fino  all'esaurimento  del  giacimento  esistente  all'interno
dell'area di  cava può  essere richiesto,  almeno sei mesi prima
della scadenza,  il rinnovo dell'autorizzazione alla coltivazione
della cava allegando il progetto di cui all'art. 12 comma 2.

3.  Al   rinnovo  dell'autorizzazione  si  applica  la  procedura
dell'art. 13.

4. Alla scadenza dell'autorizzazione, ove la stessa non sia stata
rinnovata, devono cessare tutti i lavori di coltivazione.

5. Comporta decadenza dell'autorizzazione:

a) la perdita della disponibilità del bene da parte del titolare
   dell'autorizzazione;
b) l'inadempimento delle prescrizioni fissate a pena di decadenza
   dal provvedimento  autorizzativo, nonchè  la realizzazione di
   interventi in  difformità  dal  progetto  autorizzato  o  che
   determinino situazioni di pericolo idrogeologico, ambientale o
   di sicurezza per i lavoratori e per le popolazioni;
c) il  trasferimento dell'autorizzazione  senza comunicazione  al
   Comune;
d) la   sospensione  dell'attività  estrattiva  per  un  periodo
   superiore a  centottanta  giorni  senza  che  sia  stata  data
   relativa   comunicazione   al   Comune   che   ha   rilasciato
   l'autorizzazione.

6. Il  Comune accerta,  anche tramite  le strutture preposte alla
vigilanza,  fatti   che  comportano  decadenza  con  facoltà  di
sospendere in  via  cautelativa  l'attività  e  li  notifica  al
trasgressore; conseguentemente  il Comune adotta il provvedimento
di decadenza  entro i  successivi trenta  giorni, ove non ritenga
meritevoli di  accoglimento le controdeduzioni o queste non siano
state presentate entro i venti giorni successivi alla notifica.

7. Il  Comune utilizza  la fideiussione prestata per l'esecuzione
delle opere di risistemazione ambientale, salvo l'accertamento di
ulteriori danni  eccedenti  la  fideiussione  e  posti  a  carico
dell'imprenditore.

ARTICOLO 19
(Permesso di ricerca)

1. Chiunque  intenda procedere  a lavori  rivolti alla ricerca di
materiali di  cava o torbiera deve chiedere il permesso al Comune
territorialmente interessato.

2. La  domanda di  permesso di  ricerca è corredata dai seguenti
elaborati:

a) planimetria indicante l'area di ricerca;
b) relazione tecnica illustrativa in cui si evidenziano gli scopi
   della ricerca, il titolo per richiedere il permesso, i vincoli
   e le limitazioni d'uso presenti nel territorio interessato e i
   criteri da adottarsi per il loro rispetto;
c) relazione  sulle caratteristiche  geologiche, geomorfologiche,
   geominerarie, idreogiologiche,  vegetazionali e paesaggistiche
   del luogo di intervento;
d) programma  dei lavori con indicazione dei mezzi da adoperare e
   degli interventi di risistemazione dell'area.

3.  Si   applicano,  anche   per  le  domande  di  ricerca  e  il
procedimento di rilascio, le disposizioni dell'art. 12 commi 3, 4
e 5 e dell'art. 13.

4. Il permesso di ricerca contiene:

a) la delimitazione del territorio oggetto del permesso;
b) l'indicazione dei mezzi da adoperarsi;
c) l'obbligo di risistemazione dell'area;
d) il termine di validità del permesso, comunque non superiore a
   2 anni non prorogabili;
e) le prescrizioni per lo svolgimento dell'attività di ricerca e
   per la conseguente risistemazione;
f) gli  estremi di  garanzia fideiussoria definita dal Comune per
   il puntuale adempimento degli obblighi connessi alla ricerca e
   al ripristino.

5. In  caso di esito positivo della ricerca relativa ai materiali
di  cui   all'art.  2,  il  ricercatore  presenta  al  Comune  le
risultanze della  ricerca stessa  e  la  contestuale  istanza  di
inserimento dell'area individuata nelle risorse del PRAER

6. Il  Comune, entro  trenta giorni dalla presentazione di cui al
comma 5,  inoltra l'istanza  alla Regione  allegando  il  proprio
parere in merito.

TITOLO IV
FUNZIONI AMMINISTRATIVE IN MATERIA DI VINCOLO IDROGEOLOGICO

ARTICOLO 20
(Competenza e  procedure per  il rilascio  dell'autorizzazione ai
fini del vincolo idrogeologico)

1.   Le   funzioni   amministrative   concernenti   il   rilascio
dell'autorizzazione, ai  fini del  vincolo idrogeologico,  per la
ricerca e  la coltivazione  di cave  e torbiere  sono  esercitate
dalle  Province,  ferme  restando  le  competenze  attribuite  in
materia agli  Enti Parco  dalla legislazione  vigente e quanto di
competenza regionale ai sensi dell'art. 21 comma 3.

2. Per  le aree  sottoposte a  vincolo idrogeologico, il rilascio
del permesso  di ricerca  o dell'autorizzazione alla coltivazione
di  cave   o  torbiere   è  subordinato  al  rilascio  ancorchè
contestuale   dell'autorizzazione    ai   fini    del    vincolo.
L'autorizzazione ai fini del vincolo non ha limiti temporali.

3. L'autorizzazione  ai fini  del vincolo  viene acquisita  nella
conferenza di servizi di cui al terzo comma dell'art. 13.

4. Nei  terreni rimboschiti  per effetto  del  regio  decreto  30
dicembre  1923,   n.  3267   (Riordinamento   e   riforma   della
legislazione in  materia di  boschi  e  di  terreni  montani)  il
progetto  di   risistemazione  ambientale   dovrà  prevedere  il
ripristino  del  bosco;  l'autorizzazione  ai  fini  del  vincolo
idrogeologico  potrà  prevedere  specie  forestali  maggiormente
compatibili   con    l'assetto   ambientale    derivante    dalla
risistemazione.

TITOLO V
DISCIPLINA DELL'ATTIVITà  DI CAVA  PER LA REALIZZAZIONE DI OPERE
PUBBLICHE

Capo I
AMBITO DI APPLICAZIONE

ARTICOLO 21
(Cave di prestito)

1. La  disciplina di cui al presente titolo concerne le procedure
per l'individuazione  dei siti  di cava  di prestito,  in  quanto
necessari alla  realizzazione  di  opere  pubbliche,  localizzate
anche parzialmente sul territorio toscano.

2. L'autorizzazione  all'esercizio dell'attività  estrattiva  è
soggetta alle speciali procedure di cui al presente titolo.

3. Le autorizzazioni all'esercizio dell'attività estrattiva e ai
fini  dei   vincoli  idrogeologico   e  paesaggistico,   sono  di
competenza regionale,  in deroga  alla legislazione  vigente,  se
relative alla  realizzazione  di  opere  pubbliche  di  interesse
statale e regionale.

Capo II
CAVE DI  PRESTITO PER  OPERE PUBBLICHE  DI  INTERESSE  STATALE  E
REGIONALE

ARTICOLO 22
(Definizione e disciplina delle competenze regionali)

1. Sono  considerate cave  di prestito  per  opere  pubbliche  di
interesse  statale   e  regionale   le  cave  necessarie  per  la
realizzazione di opere pubbliche localizzate ai sensi del decreto
del  Presidente   della  Repubblica   18  aprile   1994,  n.  383
(Regolamento   recante    disciplina    dei    procedimenti    di
localizzazione delle opere di interesse statale) o per effetto di
accordi di  programma Stato-Regione  e le  cave  necessarie  alla
realizzazione  di   opere  pubbliche   di   interesse   regionale
realizzate direttamente o attraverso l'attribuzione di competenze
agli enti locali territoriali.

2. La  realizzazione di  opere pubbliche  d'interesse  statale  e
regionale, comprese  le relative  cave di  prestito,  nelle  aree
naturali protette  è consentita  anche  in  deroga  ad  atti  di
pianificazione ambientale,  ove l'opera  sia prevista  in atti di
programmazione o pianificazione approvati dal Consiglio Regionale
e previa  pronuncia positiva  d'impatto ambientale,  ove prevista
dalla normativa  vigente. La  deroga non si applica nelle aree in
cui  sono  istituiti  parchi  regionali,  provinciali  o  riserve
naturali.

3. L'esercizio  dell'attività  estrattiva  non  può  avere  una
durata superiore alla realizzazione dell'opera cui la cava stessa
è  finalizzata;   tutto  il   materiale  escavato   deve  essere
utilizzato  esclusivamente   per  la   realizzazione   dell'opera
pubblica.

ARTICOLO 23
(Progetto per l'individuazione dei siti di cava di prestito)

1. Il  progetto dell'opera  pubblica è  corredato da un piano di
utilizzazione  dei   materiali  di   risulta  provenienti   dalle
attività connesse  alla realizzazione  dell'opera stessa nonchè
dei residui recuperabili assimilabili di cui all'art. 2 comma 2 e
dei  materiali   prelevabili  dalle   attività   estrattive   in
esercizio, senza pregiudizio del consumo ordinario.

2. Qualora  non siano sufficienti i materiali reperibili ai sensi
del comma  1, il  progetto definitivo  dell'opera pubblica, ferme
restando le  procedure di  V.I.A., è  altresì corredato  da uno
specifico progetto  che individua  i siti di cava di prestito per
la realizzazione  dell'opera localizzati  di norma  nelle aree  a
destinazione agricola  esterne ai  perimetri di  cava individuati
dagli  atti   della  pianificazione   dell'attività  estrattiva,
privilegiando ipotesi di recupero produttivo di cave dismesse, di
cui sia dimostrata la specifica idoneità e funzionalità.

3. Gli  elaborati progettuali  per l'individuazione  dei siti  di
cava sono:

a) una  planimetria con  curve di  livello in  scala 1:10.000 con
   l'ubicazione   delle    aree   interessate   dall'escavazione,
   comprensiva delle  discariche temporanee, della localizzazione
   degli impianti  di lavorazione  dei materiali estratti e della
   viabilità di accesso, con evidenziato il loro inserimento nel
   quadro  delle   infrastrutture  e  delle  caratteristiche  del
   territorio;
b) un  piano di  coltivazione, corredato da planimetria e sezioni
   idonee per raffigurare le fasi di coltivazione e l'assetto che
   il terreno verrà ad assumere in conseguenza;
c) un  progetto di  risistemazione ambientale  e paesaggistica da
   attuarsi, contestualmente  alla coltivazione,  nelle aree  non
   più soggette  ad attività  estrattiva.  Tale  progetto  deve
   prevedere le  opere di  drenaggio delle  aree interessate, gli
   interventi di  sistemazione vegetazionale e le altre opere che
   si rendessero  necessarie, con l'indicazione delle metodologie
   e dei  tempi di  risistemazione; il progetto di risistemazione
   ambientale e  paesaggistica è  corredato  da  un  dettagliato
   computo metrico-estimativo  per la determinazione dei costi di
   ripristino  ai   fini   della   valutazione   della   garanzia
   fideiussoria di cui all'art. 27, comma 4;
d) la designazione del direttore dei lavori;
e) una relazione che contenga gli elementi giustificativi:
   - della  compatibilità delle  scelte con  le  caratteristiche
     paesaggistico-ambientali   e   con   l'uso   delle   risorse
     essenziali ai sensi della LR n. 5/1995;
   - della  idoneità dei materiali da estrarre in relazione alle
     caratteristiche qualitative dell'opera da realizzare;
   - del   dimensionamento  idoneo  alla  completa  realizzazione
     dell'opera;
f) una     relazione      sulle    caratteristiche    geologiche,
   geomorfologiche,   idrogeologiche   con   relativi   elaborati
   grafici, e  sui tempi  di realizzazione  delle varie  fasi  di
   coltivazione.

ARTICOLO 24
(Richiesta di approvazione del progetto e di autorizzazione)

1. Il  progetto per  rindividuazione dei  siti di cava unitamente
alla  domanda   di  autorizzazione  all'attività  estrattiva  è
trasmesso al  Presidente della  Giunta Regionale e per conoscenza
al  Sindaco   del  Comune   ed  al   Presidente  della  Provincia
territorialmente interessati.

2. Ove  necessario contestualmente  alla domanda  di cui al comma
precedente sono  presentate le domande di autorizzazione, ai fini
del vincolo  idrogeologico di  cui agli  artt. 1  e  7  del  r.DL
3267/1923 e  di autorizzazione  ai fini del vincolo paesaggistico
di cui  alla legge  29 giugno  1939, n.  1497  (Protezione  delle
bellezze  naturali)   e  alla   legge  8   agosto  1985,  n.  431
(Conversione in  legge, con  modificazioni, del  decreto legge 27
giugno 1985,  n. 312,  recante disposizioni urgenti per la tutela
delle zone  di  particolare  interesse  ambientale.  Integrazioni
dell'art. 82 del DPR 24 luglio 1977 n. 616).

3. La  domanda ai  fini del vincolo idrogeologico è pubblicata a
cura  del   Comune  interessato   con  avviso  all'albo  pretorio
depositata per  i 15  giorni successivi dalla data dell'avviso ai
fini di consentire la presentazione di osservazioni e opposizioni
nel periodo di deposito.

4. Entro 30 giorni dal ricevimento del progetto di localizzazione
e delle  altre domande di autorizzazione la Provincia ed i Comuni
interessati   trasmettono    alla   Regione   eventuali   proprie
osservazioni in  merito, oltre  a quelle ricevute a seguito della
pubblicazione.

ARTICOLO 25
(Autorizzazione alle indagini preliminari)

1. Nel caso in cui, per la redazione del progetto di cui all'art.
23,   sia    necessario    effettuare    indagini    preliminari,
l'autorizzazione ad introdursi nelle proprietà private, ai sensi
dell'art. 7  della legge  25 giugno 1865, n. 2359 (Espropriazioni
per  causa   di  pubblica  utilità)  è  rilasciata  dal  Comune
territorialmente interessato, su istanza del soggetto proponente.

2. La richiesta di autorizzazione, di cui al comma precedente, è
rivolta al Comune e deve essere corredata da:

a) planimetria in scala 1:10.000, indicante l'area di indagine;
b) relazione   tecnico-illustrativa    sulle      caratteristiche
   geologiche,  geomorfologiche,   idrogeologiche,  vegetazionali
   paesaggistiche dei luoghi oggetto delle indagini;
c) programma dei lavori con la descrizione dettagliata dei metodi
   e dei  mezzi  di  indagine  che  verranno  impiegati  e  degli
   interventi di risistemazione dell'area.

3. Le  indagini preliminari  autorizzate ai  sensi del  comma  1,
devono essere  eseguite nei  limiti e  con le  cautele prescritte
dall'atto di  autorizzazione. Chi  esegue le indagini preliminari
è comunque  obbligato a  risarcire qualunque danno arrecato alla
proprietà altrui.

ARTICOLO 26
(Nucleo di valutazione)

1. Su  ciascun progetto  di individuazione  dei siti  di cava  di
prestito e ciascuna domanda di autorizzazione presentati ai sensi
dell'art. 24,  esprime il  proprio parere  l'apposito  Nucleo  di
Valutazione nominato dalla Giunta Regionale.

2. Il  Nucleo di  Valutazione è integrato per l'esame di ciascun
progetto da  tecnici designati  dal  Comune  nel  cui  territorio
ricade la specifica cava di prestito.

3.  Alle  riunioni  del  Nucleo  di  Valutazione  possono  essere
invitati progettisti,  esperti e  tecnici  delle  Amministrazioni
Pubbliche.

ARTICOLO 27
(Approvazione del progetto ed autorizzazione)

1. La Giunta Regionale, sulla base dell'istruttoria tecnica e del
parere del  Nucleo di  Valutazione di cui all'art. 26, e viste le
eventuali osservazioni  della Provincia e dei Comuni interessati,
approva il  progetto  di  individuazione  dei  siti  di  cava  di
prestito e  rilascia l'autorizzazione all'attività estrattiva e,
ove prevista,  l'autorizzazione ai fini del vincolo idrogeologico
e l'autorizzazione ai fini del vincolo paesaggistico.

2. L'autorizzazione  può essere  trasferita,  su  richiesta  del
soggetto  proponente,   al   soggetto   realizzatore   dell'opera
pubblica. Ove  non sia  stata conseguita  in precedenza, da parte
del  soggetto   proponente  l'opera   pubblica  o   del  soggetto
realizzatore, la  disponibilità dell'area  può essere  ottenuta
anche con  il provvedimento  reso dal  Comune ai  sensi e per gli
effetti degli artt. 64 e segg. della l. 2359/1865.

3. Il  titolare dell'autorizzazione è soggetto al versamento del
contributo di cui all'art. 15 commi 3 e 4.

4. L'autorizzazione  è rilasciata  previa prestazione  di idonea
garanzia fideiussoria  a favore  del Comune  interessato  per  le
opere di  sistemazione ambientale  e paesaggistica  necessarie da
realizzarsi al termine della coltivazione in caso di inadempienza
da parte del soggetto autorizzato.

5.  Il  decreto  di  autorizzazione  adottato  dalla  Regione  è
trasmesso al  richiedente ed  in copia al Comune interessato e ai
proprietari delle aree. Ove l'autorizzazione sia rilasciata anche
ai fini  del vincolo paesaggistico, il decreto è trasmesso anche
al Ministero  dell'Ambiente ai  sensi dell'art. 2 comma 1 lettera
d) della  legge 8  luglio 1986, n. 349 (Istituzione del Ministero
dell'Ambiente e norme in materia di danno ambientale).

ARTICOLO 28
(Disposizioni di carattere eccezionale)

1. In  caso di  gravi calamità naturali la Giunta Regionale può
autorizzare la  coltivazione di  giacimenti di  cava al  di fuori
delle aree  estrattive  individuate  dal  Piano  delle  Attività
Estrattive e  dagli strumenti urbanistici vigenti, in deroga alle
disposizioni di  cui alla  presente legge,  per  il  tempo  e  le
quantità strettamente  necessarie  alle  esigenze  di  carattere
eccezionale.

Capo III
CAVE DI PRESTITO PER OPERE D'INTERESSE LOCALE

ARTICOLO 29
(Cave di prestito per opere pubbliche di interesse locale)

1. Il  Comune competente per territorio può autorizzare una cava
di  prestito   per  il   reperimento  di   materiali  finalizzati
esclusivamente alla  realizzazione di  opere pubbliche diverse da
quelle di  interesse statale e regionale nel rispetto di tutte le
seguenti condizioni:

a) sia  dimostrata  la  necessità    della    cava  di  prestito
   verificando che:
   - il vigente Piano delle Attività Estrattive non preveda aree
     idonee e funzionali per la realizzazione dell'opera a cui è
     finalizzata;
   - non risultino utilizzabili cave in esercizio;
   -  non   sia  possibile  il  ricorso  alla  utilizzazione  dei
     materiali recuperabili  assimilabili di cui all'art. 2 comma
     2;
b) sia data la priorità, nell'individuazione del sito della cava
   di  prestito,   ad  eventuali   recuperi  produttivi  di  cave
   dismesse, di  cui sia  dimostrata  la  specifica  idoneità  e
   funzionalità;
c) la  necessità    di  ricorrere  alla  cava  di  prestito  sia
   dimostrata nel  progetto appaltabile  dell'opera  pubblica,  o
   tramite specifica  variante  al  progetto  in  corso  d'opera,
   evidenziando  la   quantità  e   la  qualità  dei  materiali
   necessari  per   l'opera  stessa  e  i  criteri  localizzativi
   seguiti;
d) tra  gli elaborati  costitutivi il progetto d'opera pubblica o
   di variante  in corso  d'opera sia  compreso  il  progetto  di
   coltivazione e  ripristino  della  cava  di  prestito  per  le
   quantità   strettamente    necessarie   alla    realizzazione
   dell'opera e comunque per una superficie di cava non eccedente
   metri quadrati cinquemila.

2. La  durata delle autorizzazioni non potrà essere superiore ad
un anno  e potrà  essere prorogata  solo per il tempo necessario
alla realizzazione dell'opera pubblica connessa.

3.  Tutto   il  materiale   escavato   deve   essere   utilizzato
esclusivamente per la realizzazione dell'opera pubblica.

TITOLO VI
FUNZIONI DI POLIZIA DELLE CAVE E TORBIERE, VIGILANZA E SANZIONI

ARTICOLO 30
(Funzioni di polizia e vigilanza)

1. I  Comuni, anche  in forma  associata, esercitano  le funzioni
amministrative in  materia di  vigilanza sull'applicazione  delle
norme di  polizia delle  cave e torbiere, ivi comprese le cave di
prestito, salvo quanto previsto ai commi 4 e 5.

2. I  Comuni esercitano  altresì la  vigilanza sull'attività di
cava in  ordine al  rispetto dei  contenuti e  delle prescrizione
dell'autorizzazione all'escavazione,  dell'autorizzazione ai fini
del vincolo  idrogeologico, anche  con  la  collaborazione  della
Provincia   e    dell'autorizzazione   ai    fini   del   vincolo
paesaggistico, adottando i conseguenti provvedimenti.

3.  Il   titolare  dell'autorizzazione  è  tenuto  a  mettere  a
disposizione dei  funzionari incaricati  dal Comune gli strumenti
necessari per ispezionare i lavori.

4. La  vigilanza sull'applicazione  delle norme di sicurezza e di
salute  dei  lavoratori,  in  materia  di  cave  e  torbiere,  è
esercitata  dall'Azienda   Sanitaria   Locale,   competente   per
territorio.

5. Sono fatte salve le competenze degli Enti Parco previste dalla
normativa vigente.

6. La  Regione promuove  e incentiva  forme anche  permanenti  di
collaborazione fra i soggetti di cui al presente articolo al fine
di  migliorare   le  attività   di  vigilanza   e  di  controllo
finalizzate alla  tutela ambientale e alla sicurezza e salute dei
lavoratori e delle popolazioni interessate.

ARTICOLO 31
(Sanzioni)

1. Il mancato versamento, nei termini di legge, dei contributi di
cui ai commi 3 e 4 dell'art. 15, comporta:

a) l'aumento  del contributo  in misura  pari  al  10  per  cento
   qualora  il  versamento  del  contributo  sia  effettuato  nei
   successivi centoventi giorni;
b) l'aumento  del contributo  in misura  pari  al  30  per  cento
   quando, superato il termine di cui alla lettera a), il ritardo
   si protrae non oltre i successivi sessanta giorni;
c) l'aumento  del contributo  in misura  pari  al  50  per  cento
   quando, superato il termine di cui alla lettera b), il ritardo
   si protrae non oltre i successivi sessanta giorni.

2. Le misure di cui al primo comma non si cumulano.

3. Decorso  inutilmente il  termine di  cui alla  lettera c)  del
primo comma,  il Comune  dispone la  sospensione dell'attività e
provvede alla  riscossione ai  sensi del  regio decreto 14 aprile
1910, n.  639 (Approvazione del testo unico delle disposizioni di
legge relative  alla riscossione delle entrate patrimoniali dello
Stato).

4.  La   coltivazione  di   cave  e   torbiere  in   carenza   di
autorizzazione comporta  a carico  del trasgressore  la  sanzione
amministrativa da L. 10 milioni a L. 100 milioni.

5.  La   coltivazione  di   cave  e   torbiere   in   difformità
dall'autorizzazione  comporta   a  carico   del  trasgressore  la
sanzione amministrativa da L. 5 milioni a L. 20 milioni.

6. La  coltivazione  di  cave  e  torbiere  senza  la  prescritta
autorizzazione comporta  l'obbligo di  risarcimento dei  danni  e
della esecuzione,  a cura e spese del trasgressore, dei lavori di
sistemazione ambientale dell'area coltivata, stabiliti dal Comune
entro il  termine dal medesimo fissato, con ordinanza. In caso di
mancata  esecuzione   dell'ordine  di   eseguire  le   opere   di
sistemazione ambientale,  il Comune provvede all'attuazione delle
stesse con recupero delle spese ai sensi del RD 639/1910.

7. La  violazione ai disposti del primo comma e del secondo comma
dell'art. 16  comporta la sanzione amministrativa da L. 500.000 a
L. 2.000.000.

TITOLO VII
MINIERE

ARTICOLO 32
(Funzioni Amministrative)

1. La  Giunta Regionale esercita tutte le funzioni amministrative
relative alle  attività di  ricerca e  coltivazione dei minerali
solidi, appartenenti alla categoria miniere di cui all'art. 2 del
RD 1443/1927 e successive modificazioni e integrazioni, conferite
dall'art. 34  del DLgs.  112/1998 nonchè le funzioni relative ai
gas  non   combustibili  non  conservate  dallo  Stato,  mediante
strutture organizzative regionali.

ARTICOLO 33
(Permessi di ricerca e concessioni minerarie)

1. La  Giunta Regionale  conferisce i  permessi di  ricerca e  le
concessioni minerarie  relative ai  minerali solidi  e ai gas non
combustibili applicando,  per quanto  compatibile, la  disciplina
dei  procedimenti   di  cui   al  decreto  del  Presidente  della
Repubblica 18 aprile 1994, n. 382 (Disciplina dei procedimenti di
conferimento  dei   permessi  di  ricerca  e  di  concessioni  di
coltivazione di  giacimenti minerari  di interesse nazionale e di
interesse locale).

2. Per  il riconoscimento  della presenza  e della coltivabilità
del giacimento  minerario, quale  presupposto per  la concessione
mineraria, la  Giunta Regionale  verifica la  effettiva rilevanza
dell'interesse pubblico  rappresentato  dalla  utilizzazione  del
giacimento in rapporto alla tutela e valorizzazione delle risorse
essenziali del  territorio definite  dall'art. 2 della LR 5/1995,
ai vincoli  e alle limitazioni d'uso del territorio interessato e
all'incidenza    dell'estrazione    mineraria    rispetto    alla
movimentazione degli  altri materiali  necessaria per  consentire
l'utilizzazione del giacimento minerario.

3. Alle domande di permesso di ricerca e di concessione mineraria
deve  essere   allegato  anche   un  progetto  di  risistemazione
dell'area interessata  dagli interventi per la sua ricomposizione
ambientale compreso  lo smantellamento  degli  impianti  e  delle
attrezzature con  indicazione delle  modalità  e  dei  tempi  di
attuazione,  nonchè   il  progetto   delle  eventuali  opere  di
urbanizzazione primaria  necessarie e  quelle di allacciamento ai
pubblici servizi, delle opere per il trattamento e lo smaltimento
dei rifiuti  solidi, liquidi  e gassosi,  nonchè delle ulteriori
opere  a   tutela  degli   interessi  collettivi   connessi   con
l'attività di ricerca o coltivazione mineraria.

4. I permessi di ricerca e le concessioni minerarie sono soggetti
a prestazione  preventiva di  garanzia  fideiussoria  commisurata
all'ammontare complessivo  degli interventi descritti al comma 3,
come risultanti  da perizia  di stima  allegata alla domanda, che
potrà essere  svincolata, anche parzialmente, con cadenza minima
annuale, per l'ammontare delle opere realizzate.

5. La  Giunta  Regionale  potrà  disciplinare  le  modalità  di
formulazione delle  domande per  i permessi  di ricerca  e per le
concessioni minerarie  e gli  specifici requisiti  tecnici  degli
elaborati da allegare alle domande tramite istruzioni tecniche.

6. I  permessi di  ricerca e  le concessioni minerarie rilasciati
anteriormente alla  decorrenza delle  funzioni regionali  di  cui
all'art. 32  rimangono in  vigore fino, alla scadenza fissata nei
singoli atti, semprechè non si presentino motivi di decadenza.

ARTICOLO 34
(Tariffe e canoni)

1. La  Giunta Regionale determina le tariffe da corrispondersi da
parte dei  richiedenti  di  autorizzazioni,  verifiche,  collaudi
relativamente alla  ricerca e  coltivazione di  minerali solidi e
dei gas  non combustibili,  nei  limiti  massimi  definiti  dallo
Stato.

2. La Giunta Regionale determina altresì i diritti, i canoni e i
contributi dovuti  dai titolari  dei permessi e delle concessioni
per i  minerari solidi  e dei  gas non  combustibili  nei  limiti
massimi definiti dallo Stato.

3. Per  la determinazione  delle tariffe  e dei  canoni di cui ai
commi 1  e 2  la Giunta Regionale tiene conto delle tipologie dei
minerali,   dell'estensione    del   territorio   interessato   e
dell'entità degli  adempimenti regionali  di analisi, verifica e
controllo necessari.

TITOLO VIII
INTERVENTI DIVERSI DALL'ATTIVITà ESTRATTIVA

ARTICOLO 35
(Estrazioni dai corsi d'acqua)

1. Nei  corsi d'acqua  e nel demanio fluviale e lacuale regionali
l'estrazione di materiali inerti è consentita esclusivamente per
interventi pubblici  di difesa e sistemazione idraulica, ai sensi
della vigente  disciplina in  materia di polizia delle acque e di
difesa del suolo.

ARTICOLO 36
(Bonifiche agrarie,  invasi  irrigui  e  movimenti  di  terra  in
genere)

1. Sono  escluse dall'ambito di applicazione della presente legge
le attività  relative  a  bonifiche  agrarie,  realizzazione  di
invasi per  scopi irrigui,  messa in sicurezza di aree di frana e
movimenti  di   terra  in   genere   consistenti   nel   semplice
trasferimento di  materiale all'interno  del fondo  o  dei  fondi
contigui, ancorchè  di proprietà diverse, o che diano origine a
materiali di  risulta da  conferire in  discarica pubblica  o  in
piazzali di stoccaggio pubblici.

2.  Il  conferimento  nei  piazzali  di  stoccaggio  pubblici  di
materiali di  risulta accettati per essere riutilizzati tal quali
è gratuito.

3. I materiali conferiti potranno essere riutilizzati dal Comune,
o messi a disposizione dal Comune stesso, previo eventuale idoneo
trattamento, per la realizzazione di opere pubbliche.

ARTICOLO 37
(Stoccaggio e riciclaggio dei materiali inerti)

1. I  materiali inerti non pericolosi derivanti da demolizioni di
edifici e manufatti in muratura e calcestruzzo armato, nonchè da
scavi per  la realizzazione  di infrastrutture pubbliche ed opere
edilizie possono  essere stoccati  per il  riciclaggio nelle aree
destinate  dallo  strumento  urbanistico  comunale  all'attività
estrattiva o a piazzali di stoccaggio per il riciclaggio.

2. La  realizzazione dei  piazzali di  stoccaggio con impianti di
riciclaggio di  materiali inerti,  è soggetta  agli  adempimenti
previsti  dalla   vigente  normativa   edilizia  e   dal  decreto
legislativo 5  febbraio 1997,  n. 22  (Attuazione delle direttive
91/156/CEE  sui  rifiuti  91/689/CEE  sui  rifiuti  pericolosi  e
94/62/CEE sugli  imballaggi e sui rifiuti di imballaggi) e dal DM
5 febbraio 1998.

3. Il  rilascio dell'autorizzazione  di cui  al secondo comma del
presente articolo, ove sia riferito agli ambiti dei siti di cava,
è  subordinato   alla  dimostrazione  della  compatibilità  con
l'attività estrattiva  e con  le  caratteristiche  ambientali  e
infrastrutturali dell'area  interessata e comunque non può avere
una  durata   superiore  a   quella  prevista   per   l'attività
estrattiva.

4. Il  conferimento nei  piazzali di stoccaggio di cui al comma 2
dei materiali  di  scavo  non  pericolosi  accettati  per  essere
riutilizzati tal quali è gratuito.

5. I  materiali conferiti  in  piazzali  di  stoccaggio  pubblici
potranno essere  riutilizzati dal  Comune o  messi a disposizione
dal Comune  stesso, previo  eventuale idoneo  trattamento, per la
realizzazione di opere pubbliche.

TITOLO IX
NORME TRANSITORIE E FINALI

ARTICOLO 38
(Validità del Piano Regionale dell'Attività Estrattive)

1. Fino  all'entrata in  vigore del  PAERP, conserva validità il
vigente Piano  Regionale dell'Attività  Estrattive, P.R.A.E., di
cui alla  legge regionale  30  aprile  1998,  n.  36  (Disciplina
transitoria per la coltivazione di cave e torbiere).

2. Nella  fase di  cui al  comma 1  le varianti  al P.R.A.E. sono
approvate dal  Consiglio Regionale, ai sensi dell'art. 2 della LR
36/1980; le modifiche, le integrazioni e gli adempimenti definiti
dagli artt.  3  e  4  delle  Norme  Tecniche  di  Attuazione  del
P.R.A.E., sono  approvati dalla Giunta Regionale con la procedura
di cui all'art. 2 LR 36/1980.

ARTICOLO 39
(Norme transitorie sulle autorizzazioni)

1.  Fino  all'entrata  in  vigore  del  PAERP  le  autorizzazioni
all'esercizio  dell'attività   estrattiva  sono   rilasciate  in
conformità con  i contenuti  del Piano Regionale delle Attività
Estrattive,  così  come  recepiti  dallo  strumento  urbanistico
comunale in adeguamento al piano stesso.

2. Fino all'entrata in vigore delle Istruzioni Tecniche di cui al
comma 4  dell'art. 12  restano  in  vigore,  per  quanto  non  in
contrasto con  la presente  legge, le norme sulle caratteristiche
degli elaborati  definite all'art.  4 della  LR n.  36/1980 e, ai
fini  del   vincolo  idrogeologico,   l'allegato  A  della  legge
regionale  7   marzo  1994,   n.  22   (Delega   delle   funzioni
amministrative  in   materia   di   vincolo   idrogeologico   per
l'attività  di   cave  e   torbiere  e  conclusione  del  regime
transitorio previsto  dall'art. 11 della LR 30 aprile 1980, n. 36
e succ. modif.).

3. Con decorrenza 1 gennaio 1999 il contributo di cui all'art. 15
commi 3  e 4 si applica anche alle autorizzazioni già rilasciate
ai sensi  dell'art. 4  della LR  36/1980. Il Comune individua, ai
fini del relativo scomputo dal contributo, la quota parte annuale
degli  impegni   finanziari  derivanti   all'imprenditore   dalle
convenzioni stipulate  ai sensi  dell'art. 9  della LR 36/1980, e
non destinati  alla  realizzazione  di  opere  di  urbanizzazione
primaria e agli allacciamenti ai pubblici servizi.

ARTICOLO 40
(Abrogazioni)

1. Salvo  quanto disposto dagli articoli 38 e 39 sono abrogate le
seguenti leggi regionali:

a) legge regionale 30 aprile 1980, n. 36;
b) legge regionale 17 dicembre 1992, n. 55;
c) legge regionale 7 marzo 1994, n. 22;
d) legge regionale 17 ottobre 1994, n. 75;
e) legge regionale 11 aprile 1995, n. 48.

ARTICOLO 41
(Modifiche)

1. Alla  lettera f)  del comma  2 dell'art. 40 della LR 5/1995 il
settimo alinea  è così  sostituito: "varianti di cui alla legge
regionale  3   novembre  1998,   n.  78   in  applicazione  della
pianificazione delle attività estrattive.

2. All'art.  3 della  LR 5  dicembre 1995, n. 104, il riferimento
alla LR  30 aprile  1980, n.  36 è sostituito con il riferimento
alla legge regionale 3 novembre 1998, n. 78.

ARTICOLO 42
(Norma di raccordo con la disciplina degli Agri marmiferi apuani)

1. La  presente legge  si applica  anche agli  Agri marmiferi  di
proprietà dei  Comuni di  Massa e  di Carrara, per quanto non in
contrasto  con  la  legge  regionale  5  dicembre  1995,  n.  104
(Disciplina degli  Agri marmiferi  di proprietà  dei  Comuni  di
Massa e Carrara) e conseguenti regolamenti comunali.

La presente  legge è  pubblicata sul  Bollettino Ufficiale della
Regione. è fatto obbligo a chiunque spetti di osservarla e farla
osservare come legge della Regione Toscana.

Firenze, 3 novembre 1998

Chiti

La presente  Legge è  pubblicata sul  Bollettino Ufficiale della
Regione. è fatto obbligo a chiunque spetti di osservarla e farla
osservare come Legge della Regione Toscana.

La presente  legge è  stata approvata dal Consiglio Regionale il
29-09-1998 ed è stata vistata dal Commissario del Governo il 29-
10-1998.



ATTIVITà ESTRATTIVE

