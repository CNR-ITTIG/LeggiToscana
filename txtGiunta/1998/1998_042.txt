Norme per il trasporto pubblico locale.

Il Consiglio Regionale ha approvato il 23-06-1998
Il Commissario del Governo ha apposto il visto il 24-07-1998
Il Presidente  della Giunta  Regionale promulga la seguente legge
regionale:

TITOLO I
NORME GENERALI

ARTICOLO 1
(Contenuti e finalità)

1. La  Regione Toscana,  con la  presente  legge,  nell'esercizio
delle funzioni di cui al DPR 14.01.1972, n. 5, al DPR 24.07.1977,
n. 616,  nonchè ai  DD.LLgs. 19.11.1997  n. 422  e 31.03.1998 n.
112:

a) individua i livelli di governo del trasporto pubblico mediante
   il conferimento  agli Enti locali di tutte le funzioni che non
   richiedano  l'esercizio   unitario  su   base  regionale,  nel
   rispetto, in  particolare,  dei  principi  di  sussidiarietà,
   adeguatezza, responsabilità ed unicità dell'amministrazione;
b) detta  regole per l'esercizio delle funzioni di programmazione
   e  amministrazione   dei  servizi  pubblici  di  trasporto  di
   interesse regionale e locale, al fine di assicurare il diritto
   alla mobilità ed un suo esercizio in termini economicamente e
   ambientalmente sostenibili  in coerenza  con la pianificazione
   territoriale,   tutelando    le    aree    economicamente    e
   territorialmente svantaggiate;
c) persegue  l'ottimizzazione e  la razionalizzazione del sistema
   di trasporto  pubblico, realizzando  un sistema  coordinato ed
   integrato dei  servizi, anche  tra  le  diverse  modalità  di
   trasporto, a  cui corrispondano  sistemi tariffari  integrati,
   nonchè favorendo  il superamento  delle barriere che limitano
   l'accessibilità di tutti i cittadini ai servizi;
d) incentiva  la separazione fra le funzioni di amministrazione e
   la gestione  dei servizi  di trasporto  pubblico,  nonchè  il
   superamento  degli   assetti  monopolistici,  introducendo  il
   principio del  ricorso alle  regole concorsuali  per la scelta
   del gestore,  fatta salva  l'eccezione prevista  all'art.  18,
   comma 3 del DLgs n. 422/97;
e) concorre     alla  salvaguardia  ambientale  con  il  fine  di
   assicurare una rete di trasporto che privilegi le integrazioni
   tra le  varie modalità  favorendo in particolar modo quelle a
   minore impatto sotto il profilo ambientale.

ARTICOLO 2
(Servizi di trasporto pubblico: definizioni)

1. Si  definiscono servizi  programmati quelli  individuati dalla
pubblica  amministrazione   negli  strumenti   di  programmazione
previsti dalla  presente legge  ed eserciti  nelle forme indicate
all'art. 13. I servizi programmati si distinguono in:

a) servizi    minimi,  definiti  secondo  la  procedura  prevista
   all'art. 5;
b) servizi aggiuntivi, istituiti da Regione, province e comuni in
   aggiunta a  quelli minimi,  con oneri  a carico dei rispettivi
   bilanci.

2. Si  definiscono servizi autorizzati quelli eserciti da imprese
di trasporto  in possesso  dei requisiti  previsti all'art. 14 ed
autorizzati ai sensi del medesimo articolo.

3. Si definisce sistema integrato dei servizi quello che consente
all'utenza di  fruire di  mezzi  di  trasporto,  di  una  o  più
modalità, coordinati ed in coincidenza tra loro.

4. Si  definisce sistema tariffario integrato quello che consente
all'utenza di  fruire del sistema integrato dei servizi di cui al
comma 3, avvalendosi di un unico titolo di viaggio.

ARTICOLO 3
(Oneri finanziari dei servizi di trasporto pubblico)

1. I  servizi programmati  sono eserciti con oneri a carico della
pubblica amministrazione  solo nel  caso  in  cui  non  risultino
realizzabili  da  alcun  operatore  esclusivamente  in  base  gli
introiti   delle    tariffe   stabilite    negli   strumenti   di
programmazione previsti dalla presente legge.

2. I  servizi programmati,  ad eccezione  di quelli  eserciti  in
economia, sono regolati da contratti di servizio. Nel caso di cui
al comma  1, gli  oneri sono a carico della Regione per i servizi
minimi e  per quelli  aggiuntivi da  essa istituiti,  ed a carico
degli enti locali per i servizi aggiuntivi da essi istituiti.

3. I  servizi autorizzati  non beneficiano  di  alcun  intervento
finanziario della pubblica amministrazione.

TITOLO II
STRUMENTI DI PROGRAMMAZIONE

ARTICOLO 4
(Pianificazione regionale dei trasporti)

1. Il  Piano di indirizzo territoriale (P.I.T.) di cui all'art. 6
della LR  16.01.1995, n.  5 (Norme per il governo del territorio)
definisce la  politica regionale  in materia di trasporti secondo
quanto previsto  dall'art. 14,  comma 2 del DLgs n. 422/97, anche
in riferimento a:

a) l'ottimizzazione   dell'uso  delle  infrastrutture  esistenti,
   considerando in  maniera unitaria la rete delle infrastrutture
   e l'offerta integrata dei servizi di trasporto;
b) il    soddisfacimento  della  domanda  sociale  di  trasporto,
   garantendo anche la mobilità dei soggetti disabili;
c) l'economicità  del sistema del trasporto pubblico mediante la
   scelta, tra  più soluzioni  atte a  garantire, in  condizioni
   analoghe, sufficienti  servizi di  trasporto,  di  quella  che
   comporta i  minori costi  per la collettività, anche mediante
   modalità  differenziate   di  trasporto  o  integrazione  dei
   servizi  e   intermodalità;  dovrà  in  particolare,  essere
   considerato nella  determinazione dei  costi del  trasporto su
   gomma l'incidenza  degli elementi esterni quali la congestione
   del traffico e l'inquinamento;
d) il  decongestionamento delle aree urbane, anche in riferimento
   alla politica della sosta.

ARTICOLO 5
(Servizi minimi)

1. La  Regione, ai  fini  della  definizione  della  rete,  della
quantità e  degli  standard  di  qualità  dei  servizi  minimi,
nonchè dei  criteri di ripartizione delle risorse predeterminate
dal bilancio  regionale tra le varie modalità di trasporto e tra
la Regione  ed ogni singola Provincia, promuove una Conferenza di
servizi, ai  sensi degli artt. 14 e seguenti della Legge 7 agosto
1991,  n.   241  (Nuove   norme  in   materia   di   procedimento
amministrativo   e   di   diritto   di   accesso   ai   documenti
amministrativi), a cui partecipano le Province. I servizi minimi,
definiti ai  sensi dell'art.  16 del DLgs n. 422/97, nel rispetto
del principio  del minimo  costo  per  la  collettività  di  cui
all'art. 3,  comma  1  del  Reg.  CEE  26.6.1969  n.  1191,  sono
articolati per  modalità, per  reti o  relazioni e  quantificati
economicamente.

2. La Giunta regionale, prima della predisposizione del Programma
regionale dei servizi di trasporto pubblico, indice la Conferenza
di cui  al comma  1 e  presenta una  ipotesi dei  servizi  minimi
redatta sulla  base delle proposte provinciali e tenendo conto di
quelle  delle   organizzazioni  sindacali   confederali  e  delle
associazioni dei consumatori.

3. Nel  caso in  cui nella Conferenza di cui al comma 1 non venga
raggiunta l'intesa  secondo le  modalità di cui all'art. 14 bis,
comma 2,  della Legge n. 241/90, i servizi minimi ed i criteri di
ripartizione delle  risorse di  cui al comma 1, sono definiti con
deliberazione dal  Consiglio regionale  su proposta  della Giunta
regionale.

4. Le  Province, ai  fini della predisposizione delle proposte di
cui  al  comma  2,  promuovono  una  apposita  Conferenza  a  cui
partecipano i  comuni esercenti le funzioni amministrative di cui
all'art. 2  comma 1,  le Comunità  montane, nonchè i Circondari
nel caso di cui all'art. 11, comma 3.

5. Nella  definizione dei  servizi minimi  la Regione  e gli Enti
locali, fermo  restando  l'obiettivo  di  realizzare  livelli  di
servizio   integrati   equamente   distribuiti   sul   territorio
regionale,   garantiscono   il   trasporto   pubblico   in   aree
economicamente  e   territorialmente  svantaggiate  e  promuovono
l'utilizzazione di  mezzi  di  trasporto  pubblico  ai  fini  del
contenimento   dei   consumi   energetici   e   della   riduzione
dell'inquinamento derivante  dalla congestione  del traffico, con
particolare riferimento ai servizi ferroviari e tranviari.

ARTICOLO 6
(Programma regionale dei servizi di trasporto pubblico)

1. La  Giunta regionale, in attuazione del P.I.T., sulla base dei
servizi minimi  definiti secondo  le modalità di cui all'art. 5,
tenendo  conto  delle  proposte  delle  organizzazioni  sindacali
confederali e  delle associazioni  dei  consumatori,  propone  al
Consiglio regionale,  per l'approvazione,  il Programma regionale
dei servizi  di trasporto pubblico. Tale programma dispone per un
periodo  corrispondente  a  quello  del  Programma  regionale  di
sviluppo e  assume come riferimento finanziario le disponibilità
del bilancio pluriennale.

2. Il  Programma ha  per obbiettivo  principale l'indicazione dei
tempi, modi,  qualità, quantità  dei servizi, ponendo al centro
l'interesse prioritario del cittadino.

Il Programma si articola:

a) nel dispositivo, il quale, tra l'altro:

   1. definisce  gli indirizzi  e i  vincoli per  l'utilizzazione
      delle risorse  da destinare  agli investimenti  mediante la
      stipula di appositi accordi di programma ai sensi dell'art.
      20;
   2. individua  i servizi  di trasporto  pubblico di  competenza
      regionale,  articolati  secondo  le  diverse  modalità  di
      trasporto,  da   realizzare  nel  triennio,  ripartendo  le
      relative   risorse,    previa   intesa   con   le   Regioni
      eventualmente interessate  dai servizi  interregionali, ivi
      compresi quelli di cui alla lettera a) dell'art. 10;
   
b) nel programma finanziario, il quale, tra l'altro:

   1. ripartisce   le   risorse   regionali     disponibili   per
      l'esercizio tra  la Regione,  per i  servizi di  competenza
      regionale, e  le  Province  per  i  servizi  di  competenza
      provinciale e comunale;
   2. definisce  i criteri  a cui  le Province  debbono attenersi
      nella determinazione  delle quote  di risorse  da destinare
      all'esercizio dei servizi di competenza Comunale;
   
c) nel disciplinare di attuazione, il quale, tra l'altro:

    1. definisce   le modalità  di integrazione  dei  servizi di
       competenza regionale  con quelli  di competenza  statale e
       degli Enti locali;
    2. definisce  criteri  ed indirizzi per l'affidamento diretto
       dei  servizi   e  per   l'espletamento   delle   procedure
       concursuali, anche  con riferimento  alla  dimensione  dei
       lotti da mettere in gara;
    3. definisce  le  agevolazioni e  gli incentivi economici per
       favorire la  trasformazione delle  aziende speciali  e dei
       consorzi  in   SpA,  ovvero   in  cooperative   anche  tra
       dipendenti,     il     frazionamento     aziendale,     la
       esternalizzazione  di   attività  aziendali,  nonchè  lo
       sviluppo dell'imprenditoria minore;
    4. definisce   criteri  ed indirizzi per l'organizzazione dei
       servizi nelle  aree a  domanda debole,  nonchè per quelli
       effettuati con  le  modalità  di  cui  ai  commi  4  e  5
       dell'art. 14 del DLgs n. 422/97;
    5. definisce   criteri  ed   indirizzi  per  la  stipula,  la
       revisione e  la revoca  dei contratti di servizio, nonchè
       per il subaffidamento dei servizi;
    6. definisce  criteri  e vincoli  per la determinazione delle
       discipline  tariffarie   da  parte   degli   Enti   locali
       competenti, in  relazione agli  obiettivi di  integrazione
       modale e  dei servizi, nonchè la disciplina tariffaria da
       applicare ai servizi di propria competenza;
    7. individua  il    sistema  di  monitoraggio  del  trasporto
       pubblico,     determinando,      anche     in     funzione
       dell'informazione  all'utenza   e  del   controllo   della
       qualità  dei   servizi,  le   modalità  di  rilevazione,
       elaborazione e  diffusione dei dati concernenti la domanda
       e  l'offerta   dei  servizi,   nonchè  la   distribuzione
       territoriale dei  medesimi, con particolare riferimento ai
       dati economici di produzione;
    8. definisce   modalità    unificate   ed    omogenee    per
       l'informazione  all'utenza,   anche  in  riferimento  alla
       definizione  di   un  orario   regionale  dei  servizi  di
       trasporto pubblico;
    9. definisce    criteri  per  il  diniego del  rilascio della
       autorizzazione di cui all'art. 14;
   10. individua  il termine entro il quale le Province approvano
       i Programmi provinciali dei servizi di trasporto pubblico;
   11. definisce  criteri e  modalità per  il trasferimento,  in
       caso di cessazione dall'esercizio dei servizi di trasporto
       pubblico  dei   beni  strumentali   all'effettuazione  del
       servizio medesimo,  secondo quanto  previsto all'art.  18,
       comma 2, lettera e) del DLgs n. 422/97;
   12. definisce     criteri per  la determinazione  dei  servizi
       sperimentali di cui all'art. 19.
   
3. Il   programma  finanziario  è  aggiornato   annualmente;  il
dispositivo ed  il disciplinare  di attuazione mantengono la loro
validità per  l'intero arco di efficacia del Programma regionale
di cui al presente articolo e sono modificati soltanto quando sia
necessario.

ARTICOLO 7
(Pianificazione provinciale dei trasporti)

1.  Il  Piano  territoriale  di  coordinamento  (P.T.C.)  di  cui
all'art. 16  della LR  16.01.1995, n.  5  definisce  la  politica
provinciale in  materia  di  trasporti  secondo  quanto  previsto
all'art. 14 del DLgs n. 422/97, anche in riferimento a:

a) l'ottimizzazione    dell'uso  delle  infrastrutture  esistenti
   considerando in  maniera unitaria la rete delle infrastrutture
   e l'offerta integrata dei servizi di trasporto;
b) l'eliminazione  delle barriere  e lo  sviluppo della mobilità
   dei soggetti disabili;
c) l'economicità  del sistema del trasporto pubblico mediante la
   scelta, tra  più soluzioni  atte a  garantire, in  condizioni
   analoghe, sufficienti  servizi di  trasporto,  di  quella  che
   comporta i  minori costi  per la collettività, anche mediante
   modalità  differenziate   di  trasporto  o  integrazione  dei
   servizi  e  intermodalità:  dovrà,  in  particolare,  essere
   considerato nella  determinazione dei  costi del  trasporto su
   gomma l'incidenza degli elementi esterni, quali la congestione
   del traffico e l'inquinamento;
d) il  decongestionamento ed il miglioramento dell'accessibilità
   alle aree  urbane, anche attraverso l'integrazione tra servizi
   urbani ed extraurbani.

ARTICOLO 8
(Programma provinciale dei servizi di trasporto pubblico)

1. La  Provincia,  in  attuazione  del  Programma  regionale  dei
servizi  di   trasporto  pubblico   e  del   P.T.C.,  sulla  base
dell'intesa con  i comuni  competenti dei  servizi  di  trasporto
pubblico raggiunta  in sede  di apposita Conferenza di servizi ai
sensi degli  artt. 14  e seguenti  della Legge n. 241/90, tenendo
conto delle proposte delle organizzazioni sindacali confederali e
delle  associazioni   dei  consumatori,   approva  il   Programma
provinciale  dei  servizi  di  trasporto  pubblico,  nel  termine
stabilito dal Programma regionale dei servizi.

2.  Il  Programma  provinciale  dispone  per  un  arco  di  tempo
triennale e:

a) individua,    previa  intesa  con  le  Province  eventualmente
   interessate  dai   servizi  interprovinciali,   i  servizi  di
   trasporto pubblico di cui al comma 1 dell'art. 2 di competenza
   provinciale e comunale, nonchè quelli da esercire nelle forme
   di cui  all'art. 14,  comma 4  e 5  del  DLgs  n.  422/97,  da
   realizzarsi nel triennio;
b) ripartisce   le  risorse  assegnate  dalla  Regione  e  quelle
   provinciali  aggiuntive   tra  i   diversi   Enti   competenti
   all'esercizio delle funzioni amministrative;
c) determina  le discipline  tariffarie, anche  per i  servizi di
   competenza comunale;
d) definisce  i lotti  da mettere in gara, anche per i servizi di
   competenza comunale.

ARTICOLO 9
(Pianificazione  dei  trasporti  e  programmazione  comunale  dei
servizi di trasporto pubblico)

1. Gli  strumenti di  pianificazione territoriale comunale di cui
alla LR  16.01.1995, n.  5 ed il Piano urbano del traffico di cui
all'art. 36 del decreto legislativo 30 aprile 1992, n. 285 (Nuovo
codice della  strada), ove  prescritto, definiscono  la  politica
comunale in  materia di  trasporti, secondo  le  finalità  della
presente legge, con riferimento anche:

a) al decongestionamento delle aree urbane;
b) alla  eliminazione  delle  barriere  ed  allo  sviluppo  della
   mobilità dei soggetti disabili;
c) alla  tutela ed alla sicurezza delle forme della mobilità non
   motorizzata;
d) al progressivo aumento della velocità commerciale dei servizi
   di trasporto pubblico;
e) alla disincentivazione della sosta privata nelle aree centrali
   urbane.

2. Ai  fini del  comma 1 e prima della definitiva approvazione, i
Piani  urbani   del  traffico   sono  trasmessi   alla  Provincia
interessata per le eventuali osservazioni in merito alla coerenza
con gli atti della programmazione provinciale.

3. Il Comune, in attuazione del Programma provinciale dei servizi
di  trasporto  pubblico  ed  in  conformità  agli  strumenti  di
pianificazione   territoriale    e   settoriale,   determina   la
programmazione di  dettaglio dei servizi di trasporto pubblico di
propria competenza.

TITOLO III
ATTRIBUZIONE DELLE FUNZIONI AMMINISTRATIVE

ARTICOLO 10
(Funzioni della Regione)

1.  Sono   di  competenza   della  Regione   tutte  le   funzioni
amministrative relative ai servizi:

a) automobilistici    che  collegano  tra  loro,  su  autostrada,
   raccordo autostradale,  strada di grande comunicazione o altra
   viabilità  con   analoghe  caratteristiche,   capoluoghi   di
   Provincia e centri aventi rilevanza a livello regionale;
b) ferroviari delegati ai sensi del DLgs n.422/97;
c) marittimi delegati ai sensi del DLgs n.422/97;
d) aerei delegati ai sensi del DLgs n. 422/97.

2. Sono  altresì di  competenza della Regione le funzioni di cui
alla  lettera   h)  dell'art.  105  del  DLgs  31.03.98  n.  112,
concernenti il  rilascio di  concessioni per  la  gestione  delle
infrastrutture ferroviarie di interesse regionale.

ARTICOLO 11
(Funzioni della Provincia)

1. Ad  esclusione dei  servizi di competenza regionale e comunale
sono attribuite  alla Provincia  tutte le funzioni amministrative
relative ai servizi:

a) automobilistici;
b) a  guida  vincolata  e  in  sede  propria  diversi  da  quelli
   ferroviari;
c) di navigazione interna.

2. Nel caso in cui tali servizi interessino il territorio di più
di una  Provincia sono attribuiti alla competenza della Provincia
ove si svolga il percorso prevalente.

3. Le  funzioni attribuite ai sensi del presente articolo possono
essere delegate dalla Provincia al Circondario ai sensi dell'art.
5 della  legge regionale  Toscana 19  luglio 1995, n. 77 (Sistema
delle  autonomie   in  Toscana:  poteri  amministrativi  e  norme
generali di  funzionamento) e  dell'art. 5  della legge regionale
Toscana  29   maggio  1997,  n.38  (Istituzione  del  Circondario
dell'Empolese Val  D'Elsa quale  circoscrizione di  decentramento
amministrativo). In  tal caso  si prescinde dall'intesa di cui al
citato art. 5 della LR n. 77/95.

ARTICOLO 12
(Funzioni del Comune)

1. Sono  attribuite al  Comune tutte  le funzioni  amministrative
relative  ai  servizi  di  trasporto  pubblico  che  si  svolgono
interamente nell'ambito del Comune stesso.

TITOLO IV
ESERCIZIO DELLE FUNZIONI

ARTICOLO 13
(Servizi di trasporto pubblico programmati)

1. I servizi programmati sono eserciti nelle seguenti forme:

a) un  affidamento a  terzi, regolato  da contratto  di servizio,
   previo espletamento di procedure concorsuali;
b) in   economia,    secondo  quanto  stabilito  nello  specifico
   regolamento comunale  ai sensi dell'art. 18, comma 1, del DLgs
   n. 422/97;
c) in  affidamento diretto, regolato da contratto di servizio, ad
   azienda speciale o consorzio, secondo i criteri e le modalità
   di cui  all'art. 16  e nei limiti di quanto stabilito all'art.
   30.

ARTICOLO 14
(Servizi di trasporto pubblico autorizzati)

1. I servizi autorizzati sono eserciti da imprese di trasporto in
possesso dei  requisiti  di  cui  al  decreto  del  Ministro  dei
trasporti  del   20  dicembre  1991,  n.  448,  a  seguito  della
presentazione di  una domanda  di autorizzazione,  ai sensi e per
gli effetti degli artt. 20 e 21 della Legge n. 241/90. La domanda
si considera accolta qualora non venga comunicato all'interessato
un motivato provvedimento di diniego, in base ai criteri definiti
dal Programma  regionale dei servizi di trasporto pubblico, entro
trenta giorni dalla data di ricevimento.

ARTICOLO 15
(Contratto di servizio)

1. I  servizi  programmati,  nel  rispetto  di  quanto  stabilito
all'art. 19  del DLgs  n. 422/97,  sono regolati  da contratti di
servizio stipulati  dalla Regione e dagli Enti locali nell'ambito
delle rispettive competenze.

2. La  Giunta regionale  approva lo  schema tipo del contratto di
servizio, tenendo conto delle diverse modalità di esercizio.

3. Il  periodo di  validità del  contratto di servizio è pari a
tre anni  nel caso  di affidamento  diretto  e  non  può  essere
inferiore  a   tre  anni  nè  superiore  a  nove,  nei  casi  di
affidamento a  seguito di  espletamento di procedure concorsuali.
Ciò ad eccezione dei servizi subaffidati ai sensi dell'art. 17.

4. Il  contratto di  servizio può  essere stipulato  con oneri a
carico del  soggetto gestore  del servizio,  senza oneri,  o  con
oneri a  carico della  pubblica amministrazione.  In quest'ultimo
caso, gli  oneri sono  comprensivi delle  quote  di  ammortamento
degli autoveicoli.

ARTICOLO 16
(Affidamento dei servizi)

1. La  Regione e  gli  Enti  locali,  per  l'affidamento  tramite
procedure concorsuali,  ricorrono di  preferenza  alla  procedura
ristretta di  cui all'art.  12, comma  2,  lettera  b)  del  DLgs
17.03.1995,  n.158   (Attuazione  delle  direttive  90/531/CEE  e
93/38/CEE  relative   alle  procedure   di  appalti  nei  settori
esclusi), nonchè  al criterio  dell'offerta economicamente  più
vantaggiosa, di cui all'art. 24, comma 1, lettera b) del medesimo
decreto legislativo,  con riferimento  anche  alla  qualità  dei
servizi.

2. In caso di affidamento diretto, gli Enti locali, nei limiti di
quanto stabilito  all'art.  30,  stipulano  con  l'azienda  o  il
consorzio uno  o più  contratti di  servizio, anche in relazione
alle caratteristiche  dei servizi.  Gli atti  di approvazione dei
contratti di  servizio forniscono elementi di raffronto con costi
unitari di  produzione di  servizi analoghi,  motivando la scelta
nel caso  in cui  questi siano  inferiori.  è  comunque  vietato
l'ampliamento dei bacini di servizio delle aziende speciali e dei
consorzi.

ARTICOLO 17
(Subaffidamento dei servizi di trasporto pubblico)

1.  Il   soggetto   affidatario   dei   servizi,   per   esigenze
straordinarie  e   per  un  periodo  massimo  pari  a  sei  mesi,
rinnovabile una sola volta, può subaffidare, per quote limitate,
i servizi di trasporto pubblico oggetto di contratto di servizio,
secondo le  procedure concorsuali  dettate dall'art.  16 e previa
autorizzazione dell'Ente affidante o concedente.

2. Fermo restando che il soggetto affidatario rimane responsabile
del servizio  nei confronti  dell'Ente competente, il rapporto di
subaffidamento è  regolato da contratto di servizio da stipulare
tra l'azienda affidataria ed il soggetto subaffidatario.

ARTICOLO 18
(Subentro di impresa al precedente gestore)

1. In  tutti i casi di subentro di impresa ad altra che cessa dal
servizio, non spetta alcun indennizzo al precedente gestore.

2. Nel  caso di  affidamento a terzi di cui all'art. 13, comma 1,
lettera a),  ove un'impresa  subentri ad altra nella gestione del
servizio, o  anche di  quota parte del medesimo, il trasferimento
del personale  dall'impresa cessante  all'impresa subentrante  è
disciplinato dall'art.  26, allegato A, del RD 8 gennaio 1931, n.
148, conservando  al personale l'inquadramento contrattuale ed il
trattamento economico  originario,  comprensivo  degli  eventuali
contratti  integrativi   aziendali  in   essere,  rinviando  alla
successiva  contrattazione   i  processi   di  armonizzazione   e
riassorbimento, nonchè  gli aspetti concernenti l'organizzazione
del lavoro.

ARTICOLO 19
(Esercizio straordinario e sperimentale)

1.  Per   motivi  di   straordinaria  urgenza,   nonchè  a  fini
sperimentali,  Regione,  Province  e  Comuni,  tramite  procedura
negoziata senza  pubblicazione di  bando ai  sensi dell'art.  13,
comma 1,  lettere b)  e d)  del DLgs n. 158/95, possono stipulare
contratti provvisori con imprese in possesso dei requisiti di cui
al DM trasporti 448/1991.

2. I  contratti relativi  ai servizi straordinari hanno validità
non  superiore   a  tre   mesi  e   quelli  relativi  ai  servizi
sperimentali non  superiore a  sei. Entrambi sono rinnovabili una
sola volta.

ARTICOLO 20
(Accordi di programma per gli investimenti)

1. La  Regione, sulla base degli indirizzi definiti dal Programma
regionale dei  servizi, promuove,  ai sensi  della LR  n.  76/96,
accordi di  programma finalizzati  allo  sviluppo  del  trasporto
pubblico, al  potenziamento delle  modalità e  dei mezzi a minor
impatto sotto  il profilo  ambientale, in particolare ferroviari,
alle  infrastrutture   complementari,  alle   infrastrutture  per
l'accessibilità   ai    servizi   di    trasporto   pubblico   e
all'interscambio  fra   le  diverse   modalità,   nonchè   alla
salvaguardia ambientale  ed alla  riduzione della congestione dei
centri  urbani.

2. L'erogazione delle risorse di cui al presente articolo avviene
nel rispetto delle modalità e dei vincoli stabiliti dall'accordo
di programma.

ARTICOLO 21
(Osservatorio per la mobilità e i trasporti)

1. La  Regione, nell'ambito  del sistema informativo territoriale
di cui  all'art. 4 della LR n.5/95, istituisce l'Osservatorio per
la mobilità ed i trasporti, al fine di:

a) supportare  l'attività di pianificazione, di programmazione e
   di amministrazione sia propria che degli Enti locali;
b) favorire      la      verifica    dell'azione  della  pubblica
   amministrazione  da   parte  delle   organizzazioni  sindacali
   confederali,  delle   associazioni  dei  consumatori  e  delle
   aziende di trasporto.

2. L'Osservatorio  assicura  la  raccolta,  l'elaborazione  e  la
diffusione dei dati relativi a:

a) la domanda di trasporto pubblico;
b) la qualità ed il livello dell'offerta dei servizi;
c) le caratteristiche di produzione dei servizi;
d) l'efficacia  e l'efficienza  delle aziende  e dei  servizi  di
   trasporto pubblico;
e) la sicurezza del sistema dei trasporti pubblici;
f) l'impatto  sull'ambiente del  sistema dei  trasporti pubblici,
   con particolare riferimento a costi esterni dei servizi.

3. L'Osservatorio  cura altresì  la raccolta  delle informazioni
relative  all'espletamento   delle  procedure   concorsuali   per
l'affidamento dei servizi ed agli esiti delle medesime.

4.  L'Osservatorio  assicura  la  diffusione  dei  dati  e  delle
informazioni raccolte almeno una volta l'anno.

ARTICOLO 22
(Modalità di esercizio di funzioni regionali amministrative e di
controllo)

1. Il  Consiglio regionale  può determinare,  con apposito atto,
ulteriori  specifiche   modalità  per  l'esercizio  di  funzioni
amministrative e di controllo di competenza regionale.

ARTICOLO 23
(Vigilanza)

1.  Le   funzioni  relative   alla  vigilanza  sui  servizi  sono
esercitate, tramite  proprio personale, dagli Enti competenti per
i servizi  stessi oltrechè  dalla Regione per la generalità dei
servizi eserciti  in Toscana,  secondo le modalità stabilite dal
Consiglio regionale  contestualmente  alla  determinazione  degli
obblighi di cui all'art. 24.

2. Il  personale di cui al comma 1 accerta e contesta le sanzioni
amministrative previste  a carico  delle aziende  secondo  quanto
previsto all'art. 24.

ARTICOLO 24
(Sanzioni a carico delle aziende di trasporto)

1.  Il  Consiglio  regionale  stabilisce  con  deliberazione,  su
proposta della  Giunta da presentare entro sei mesi dalla data di
entrata in vigore della presente legge, gli obblighi a cui devono
attenersi  le   aziende  di  trasporto  esercenti  i  servizi  di
trasporto pubblico.

2. L'  inosservanza degli  obblighi di  cui al  comma 1  comporta
sanzioni amministrative  pecuniarie  da  lire  1.000.000  a  lire
20.000.000.

ARTICOLO 25
(Sanzioni a carico degli utenti dei servizi di trasporto pubblico
e procedure per la loro applicazione)

1. Gli  utenti dei  servizi di  trasporto  pubblico  locale  sono
tenuti a  munirsi  di  idoneo  e  valido  titolo  di  viaggio,  a
conservarlo per  la  durata  del  percorso  ed  alla  fermata  di
discesa,  nonchè  ad  esibirlo  a  richiesta  del  personale  di
vigilanza.

2. Il  Consiglio regionale  stabilisce,  con  deliberazione,  gli
ulteriori obblighi a cui debbono attenersi gli utenti dei servizi
di trasporto pubblico.

3. L'inosservanza  degli obblighi  di cui  al  comma  1  comporta
sanzioni amministrative  pecuniarie comprese  tra lire  40.000  a
lire 400.000.

4. L'inosservanza  degli obblighi  di cui  al  comma  2  comporta
sanzioni amministrative pecuniarie comprese tra lire 5.000 e lire
50.000.

5. Le  violazioni amministrative  previste a  carico degli utenti
dei servizi  di trasporto  sono accertate  e contestate, ai sensi
della legge  24 novembre  1981,  n.  689  (Modifiche  al  sistema
penale),  dal   personale  delle  aziende  di  trasporto  a  ciò
espressamente  incaricato.   A  tal  fine  ogni  azienda  segnala
all'Ente competente  all'esercizio delle  funzioni amministrative
relative ai  servizi  eserciti,  i  nomi  dei  propri  dipendenti
incaricati del  controllo predetto. Essi debbono essere muniti di
apposito documento  di  riconoscimento  rilasciato  dall'azienda.
Restano ferme  le competenze  dei soggetti  cui  sono  attribuiti
poteri di accertamento e contestazione di illeciti amministrativi
in base alle vigenti leggi.

6. Il  pagamento in misura ridotta della sanzione prevista per la
violazione commessa può essere effettuato, unitamente alle spese
postali e  di notifica,  presso  l'ufficio  dell'azienda  che  ha
accertato  l'infrazione   o  mediante   accreditamento  in  conto
corrente, secondo  le modalità  stabilite dall'azienda medesima.
Le  aziende   di  trasporto  possono  inoltre  stabilire  che  il
pagamento   possa    essere   effettuato,    al   momento   della
contestazione,  al   personale  delle  aziende  incaricato  della
vigilanza.

7. Qualora  non sia  effettuato il  pagamento in  misura ridotta,
l'agente che  ha  accertato  l'inadempimento  deve  inoltrare  il
rapporto completo  di processo  verbale di  accertamento a  prova
delle  eseguite   notificazioni,  al  direttore  dell'azienda  di
trasporto pubblica o privata da cui il medesimo dipendente, o, in
caso  di   servizi  gestiti  in  economia,  al  responsabile  del
competente servizio  dell'Ente. Ai sensi dell'art. 18 della legge
l. 689/1981,  il soggetto destinatario del rapporto è competente
ad  emettere  l'ordinanza-ingiunzione  al  termine  di  procedure
conformi a  disposizioni di  cui ai  commi 1  e  2  del  medesimo
articolo, che  regolano la  partecipazione degli  interessati  al
procedimento per l'emissione dell'ordinanza-ingiunzione.

8.  L'ordinanza-ingiunzione,  anche  se  emanata  da  azienda  di
trasporto privata  è notificata  agli interessati a mezzo posta,
tramite ufficiale giudiziario o messo comunale.

9. I proventi delle sanzioni amministrative applicate agli utenti
dei servizi  di trasporto,  sia nel caso di riscossione a seguito
di pagamento in misura ridotta che di ordinanza/ingiunzione, sono
devoluti interamente all'azienda di trasporto.

ARTICOLO 26
(Carta dei servizi ed informazione all'utenza)

1. La Regione promuove lo sviluppo dell'informazione all'utenza e
di sistemi innovativi per il pagamento dei titoli di viaggio.

2. I  soggetti esercenti  i servizi  di trasporto  pubblico  sono
tenuti ad adottare la Carta dei servizi dei trasporti, sulla base
dello schema  adottato dal Consiglio regionale, su proposta della
Giunta da presentare entro sei mesi dalla entrata in vigore della
presente legge.

ARTICOLO 27
(Norma finanziaria)

1.  La   legge  di  bilancio  stabilisce  per  ciascun  anno  gli
stanziamenti che  occorrono per far fronte agli oneri di cui alla
presente legge.

2. Per  l'anno 1998, agli oneri derivanti dalla presente legge si
fa fronte  con le  seguenti variazioni  da apportare, per analogo
importo di  competenza e di cassa, agli stati di previsione della
spesa:

a) in diminuzione

capitolo n. 31060
   quota  regionale   fondo  nazionale   trasporti
   contributo   investimenti    enti   e   imprese
   esercenti  servizi  pubblici  locali  (art.  11
   legge n. 151/81/finanz. stat.) ............................ //

capitolo n. 31070
   quota  regionale   fondo  nazionale   trasporti
   contributi ripiano  disavanzi esercizio aziende
   di  trasporto   pubbliche  e   private.  Delega
   funzioni a  Provincia (LR  n. 14/84  e  art.  9
   legge n. 151/81) ......................... lire 87.000.000.000

capitolo n. 31090
   ripiano parte  disavanzi aziende  di  trasporto
   (LR n. 53/93 e LR n. 57/95) ............................... //

capitolo n. 31095
   ripiano parziale disavanzi aziende di trasporto
   pubblico  locale   periodo   1987/1993   (legge
   n.204/95) finanziamento statale ........................... //

capitolo n. 31100
   spese  per   interventi  di   investimento  nel
   settore del  trasporto pubblico locale (art. 18
   ter  DL  13.05.91  n.  151  conv.  nella  legge
   n. 202/91 ................................................. //

capitolo n. 31120
   contributo regionale  per il riassorbimento dei
   disavanzi delle  aziende di  trasporto pubblico
   locale  per   gli   anni   1995/1996   (LR   n.
   42/97) .................................................... //

capitolo n. 31140
   spese per  attività di promozione e di ricerca
   nel settore dei trasporti ................................. //

totale in diminuzione                         lire 87.000.000.000

b) di nuova istituzione

capitolo n. 31150
   Fondo regionale  trasporti: spese  di esercizio
   (artt. 3, 5, 6 e 15 LR n. 42/98) ......... lire 87.000.000.000

capitolo n. 31160
   Fondo    regionale    trasporti:    spese    di
   investimento (art. 20 LR n. 42/98) ........................ //

capitolo n. 31170
   Fondo regionale trasporti: spese diverse (artt.
   6, 21, 23, 26 e 30 LR n. 42/98) ........................... //

totale di nuova istituzione                   lire 87.000.000.000

3. Per  gli esercizi  1999  e  seguenti  si  provvederà  con  le
relative leggi di bilancio.

4. La  Regione nel  Programma regionale  dei servizi di trasporto
pubblico definisce  le modalità  ed i  tempi di erogazione delle
spese  di   esercizio  al   fine  di   garantire   gli   obblighi
contrattuali.

ARTICOLO 28
(Interventi sostitutivi)

1. In  caso di mancata approvazione del Programma provinciale dei
servizi entro  i termini  stabiliti dal  Programma regionale  dei
servizi,   il   Presidente   della   Giunta   regionale,   previa
deliberazione della  Giunta medesima,  diffida  la  Provincia  ad
approvare il  Programma provinciale  entro l'ulteriore termine di
tre mesi.  Trascorso inutilmente  il termine assegnato, la Giunta
regionale si  sostituisce alla Provincia inadempiente. Le risorse
finanziarie eventualmente  occorrenti  sono  detratte  da  quelle
messe a  disposizione per  l'esercizio dei  servizi di competenza
della Provincia.

TITOLO V
NORME TRANSITORIE

ARTICOLO 29
(Uscita  delle   Province  dalla   proprietà  delle  aziende  di
trasporto pubblico)

1. Le  Province, entro  il 31.12.1999,  recedono dai  consorzi ed
escono dalla proprietà delle società di gestione dei servizi di
trasporto pubblico.

2. La  Giunta regionale,  in caso di mancata osservanza di quanto
previsto al  comma 1,  riduce del  2% annuo  la quota  di risorse
individuata per la Provincia inadempiente dal Programma regionale
e la  assegna proporzionalmente  alle altre  Province. A  partire
dall'anno successivo  a quello  di uscita  della Provincia  dalla
proprietà, è  ripristinata la  quota di risorsa originariamente
assegnata.

3. Fino  al momento  dell'uscita delle Province dalle società di
gestione dei  servizi di  trasporto pubblico  e ferma restando la
competenza provinciale  in ordine  alla stipula  dei contratti di
servizio  e   ad  ogni   successivo  adempimento,   le  procedure
concorsuali per  la scelta  del gestore  dei servizi  provinciali
sono espletate dalla Regione.

ARTICOLO 30
(Trasformazione delle aziende speciali e dei consorzi)

1. La  Regione nell'ambito del Programma regionale dei servizi di
trasporto pubblico  prevede agevolazioni  ed incentivi  economici
per favorire  la trasformazione  delle  aziende  speciali  e  dei
consorzi in  S.p.A., ovvero  in cooperative anche tra dipendenti,
il frazionamento  aziendale, la  esternalizzazione  di  attività
aziendali, nonchè lo sviluppo dell'imprenditoria minore.

2. Per  le società  derivanti dalla  totale trasformazione delle
aziende speciali  e dei  consorzi in  S.p.A. o in cooperative tra
dipendenti, gli Enti locali, nelle rispettive competenze, possono
procedere all'affidamento  diretto  per  un  periodo  massimo  di
cinque anni  dal momento  della trasformazione.  Gli enti  locali
possono  altresì   procedere  all'affidamento  diretto,  per  un
periodo  massimo  di  due  anni,  nel  caso  di  cooperative  tra
dipendenti  o  di  società  per  azioni  a  prevalente  capitale
pubblico esistenti  alla data di entrata in vigore della presente
legge.

3. Per  le  società  per  azioni  o  cooperative  derivanti  dal
frazionamento delle aziende speciali e dei consorzi per una quota
superiore al  50% dei servizi di trasporto pubblico locale di cui
all'art. 2,  comma 1,  prodotti al momento del frazionamento, gli
enti  locali,  nelle  rispettive  competenze,  possono  procedere
all'affidamento diretto  per un  periodo massimo di tre anni. Ove
il frazionamento  interessi una quota inferiore al 50% e comunque
superiore   al   10%,   gli   Enti   locali   possono   procedere
all'affidamento diretto per un periodo massimo di due anni.

4. Nel  caso in  cui, al  31.12.1999, non  si sia  realizzata  la
totale  trasformazione  di  cui  al  comma  2,  gli  Enti  locali
competenti provvedono alla revisione dei contratti di servizio in
essere al  fine di  affidare tramite  procedure concorsuali, ogni
anno, almeno  il 10%  dei servizi  gestiti  nell'anno  precedente
dalle suddette  aziende. In  caso di mancata osservanza di quanto
disposto dal presente comma, si applicano i poteri sostitutivi di
cui all'art. 28.

5. In   caso  di  trasformazione   dell'azienda  speciale  o  del
consorzio in  S.p.A. e  ferma restando  la competenza comunale in
ordine  alla   stipula  dei  contratti  di  servizio  e  ad  ogni
successivo adempimento,  le procedure  concorsuali per  la scelta
del gestore  dei servizi  di competenza  comunale sono effettuate
dalla Provincia  territorialmente competente fino a che il Comune
risulti azionista di maggioranza della medesima S.p.A.

ARTICOLO 31
(Proroga degli  atti di  affidamento, nonchè  delle disposizioni
concernenti le sanzioni e le tariffe)

1. Le  concessioni e  gli altri  atti di  affidamento dei servizi
ordinari di cui all'art. 5 della LR n.14/84, in scadenza entro il
31.12.1998 sono prorogati sino all'inizio del servizio in base ai
contratti di  servizio stipulati  ai sensi della presente legge e
comunque non oltre il 31.12.1999.

2. Possono  essere altresì prorogate, sino alla approvazione del
Programma regionale  dei servizi di trasporto pubblico e comunque
non oltre  il 31.12.1999,  le  concessioni  dei  servizi  di  cui
all'art. 5  della legge regionale Toscana 28 febbraio 1984, n. 14
(Delega delle  funzioni amministrative  in materia  di trasporti)
diversi da quelli ordinari, in essere nel 1998.

3. Per  gli atti di affidamento di cui al comma 1 si applicano le
disposizioni di  cui alla  LR n.96/97  e la  normativa  regionale
vigente alla data di entrata in vigore della presente legge.

4. Fino  alla approvazione da parte del Consiglio regionale degli
atti di  cui agli  artt. 24 e 25, si applicano le disposizioni di
cui alla  LR n.  18 maggio 1983, n. 33 (Disciplina tariffaria del
trasporto pubblico  locale e determinazione delle tariffe minime)
concernenti le  sanzioni a  carico delle  aziende di  trasporto e
degli utenti dei servizi.

5. Fino  alla approvazione del Programma regionale dei servizi di
trasporto pubblico,  per i servizi di competenza regionale, e del
Programma provinciale  dei servizi  di trasporto  pubblico, per i
servizi di  competenza provinciale  e comunale,  si applicano  le
disposizioni di  cui alla  LR n.33/83  concernenti la definizione
della disciplina tariffaria.

ARTICOLO 32
(Decorrenza dei servizi autorizzati)

1. I  servizi di  trasporto pubblico  di cui  all'art. 14 possono
essere autorizzati  solo successivamente  alla  approvazione  del
Programma regionale,  dei servizi  di trasporto  pubblico, per  i
servizi di  competenza regionale, e del Programma provinciale dei
servizi di  trasporto  pubblico,  per  i  servizi  di  competenza
provinciale e comunale.

ARTICOLO 33
(Abrogazione di norme)

1. Fatti  salvi gli  atti in corso alla data di entrata in vigore
della  presente  legge  i  quali  si  concludono  a  norma  della
disciplina previgente,  sono abrogate le seguenti leggi regionali
e loro modificazioni e integrazioni:

- LR  5 giugno  1975, n. 12 (Norme per l'esercizio delle funzioni
  trasferite o  delegate alla Regione con DPR 14 gennaio 1972, n.
  5 in  materia di  tramvie e linee automobilistiche di interesse
  regionale, navigazione e porti lacuali);
- LR  18 maggio  1983, n. 33 (Disciplina tariffaria del trasporto
  pubblico locale  e  determinazione  delle  tariffe  minime)  ad
  eccezione dell'art.  16 e del comma 1 dell'art. 17 bis inserito
  con LR n.58/95;
- LR  3 gennaio  1984 n.  1 (Norme  per la  determinazione  e  la
  concessione  di  contributi  di  esercizio  per  i  servizi  di
  trasporto locale);
- LR      28    febbraio  1984,  n.  14  (Delega  delle  funzioni
  amministrative in  materia di trasporti) ad eccezione dell'art.
  36 comma 3;
- LR   8    marzo  1990,  n.  11  (Interventi  regionali  per  la
  realizzazione ed  il potenziamento  dei  servizi  di  trasporto
  pubblico locale  nei centri storici con aree pedonali o zone di
  traffico limitato);
- LR  11  agosto  1993,  n.  53  (Provvedimenti  urgenti  per  il
  trasporto pubblico locale).

La presente  legge è  pubblicata sul  Bollettino Ufficiale della
Regione. è  fatto obbligo  a chiunque  spetti di osservarla e di
farla osservare come legge della Regione Toscana.

Firenze, 31 luglio 1998

Chiti
La presente  legge è  stata approvata dal Consiglio Regionale il
23-06-1998 ed è stata vistata dal Commissario del Governo il 24-
07-1998.

ALLEGATO 1
NOTE

Avvertenza. Il  testo  delle  note  qui  pubblicate  a  cura  del
Servizio  Studi,   ricerche,   pubblicazioni   e   documentazione
giuridico-legislativa del  Consiglio regionale, è stato redatto,
ai sensi  dell'articolo 9, secondo comma, della LR 15 marzo 1996,
n.18 (Ordinamento  del Bollettino Ufficiale della Regione Toscana
e norme  per la  pubblicazione  degli  atti),  al  solo  fine  di
facilitare la  lettura delle  disposizioni alle quali la legge fa
rinvio. Restano  invariati il  valore e  l'efficacia  degli  atti
legislativi o regolamentari qui descritti.

NOTE ALL'ARTICOLO 1

1. Il  DPR 14.01.1972,  n. 5,  reca Trasferimento  alle regioni a
statuto  ordinario   delle  funzioni  amministrative  statali  in
materia  di   tranvie  e   linee  automobilistiche  di  interesse
regionale e  di  navigazione  e  porti  lacuali  e  dei  relativi
personali ed uffici.

2. Il DPR 24.07.1977, n. 616, reca Attuazione della delega di cui
all'art. 1 della L. 22 luglio 1975, n. 382.

3. Il  DLgs 19.11.1997, n. 422, reca Conferimento alle regioni ed
agli enti  locali di  funzioni e  compiti in materia di trasporto
pubblico locale, a norma dell'articolo 4, comma 4, della legge 15
marzo 1997, n. 59.

4. Il  DLgs 31.03.1998,  n. 112,  reca Conferimento di funzioni e
compiti amministrativi  dello Stato  alle regioni  ed  agli  enti
locali, in  attuazione del  capo I  della legge 15 marzo 1997, n.
59.

5. Il  testo dell'articolo  18, comma 3, del DLgs n. 422/97 è il
seguente:

   "Art. 18
   (Organizzazione dei  servizi di trasporto pubblico regionale e
   locale)
   
   3. Le  regioni e gli enti locali, nelle rispettive competenze,
   incentivano  il   riassetto   organizzativo   e   attuano   la
   trasformazione delle  aziende speciali  e dei  consorzi, anche
   con le  procedure di cui all'articolo 17, commi 51 e seguenti,
   della legge  15 maggio  1997, n.  127, in società per azioni,
   ovvero in  cooperative, anche  tra i dipendenti, o l'eventuale
   frazionamento societario derivante da esigenze funzionali o di
   gestione. Per  le società  derivanti dalla  trasformazione le
   regioni possono prevedere un regime transitorio, non superiore
   a cinque  anni, nel  quale è consentito l'affidamento diretto
   dei servizi.  Trascorso  il  periodo  transitorio,  i  servizi
   relativi vengono affidati tramite procedure concorsuali.".
   
NOTE ALL'ARTICOLO 4

1. Il  testo dell'articolo  6 della  LR 16.01.1995,  n. 5,  è il
seguente:

   "Art. 6
   (Il piano di indirizzo territoriale)
   
   1. Il  piano di  indirizzo territoriale  (P.I.T.) è l'atto di
   programmazione con  il quale la Regione, in conformità con le
   indicazioni  del   programma  regionale  di  sviluppo  di  cui
   all'art. 4  della LR  9 giugno  1992, n.  26,  stabilisce  gli
   orientamenti per  la identificazione dei sistemi territoriali,
   indirizza a  fini di  coordinamento  la  programmazione  e  la
   pianificazione degli  enti locali,  e definisce  gli obiettivi
   operativi della propria politica territoriale.
   
   2. Il P.I.T. contiene:
   a) prescrizioni  di carattere  generale sull'uso  e la  tutela
      delle risorse essenziali del territorio, mediante:
   
      - la  individuazione dei  sistemi territoriali  in base  ai
        caratteri  ambientali,  con  particolare  riferimento  ai
        bacini  idrografici,   economici,  sociali  e  culturali,
        definendo  i   criteri  di  utilizzazione  delle  risorse
        essenziali, la dotazione infrastrutturale e dei servizi;
      - la identificazione dei sistemi urbani, rurali e montani e
        le   condizioni    per   rafforzare    gli   effetti   di
        complementarietà e di integrazione tra le varie parti di
        essi, al fine di migliorarne la funzionalità complessiva
        nel rispetto delle qualità ambientali;
      - la  distribuzione delle  funzioni e  l'organizzazione del
        sistema di  mobilità nel territorio regionale diretti ad
        integrare le condizioni di vita, di lavoro e di mobilità
        dei cittadini  con l'organizzazione  sul territorio delle
        attrezzature e  dei servizi garantendone accessibilità e
        fruibilità;
      - la  individuazione delle azioni per la salvaguardia delle
        risorse essenziali, la difesa del suolo, la prevenzione e
        la  difesa   dall'inquinamento  e  la  prevenzione  delle
        calamità naturali, con particolare riferimento ai bacini
        idrografici;
      
   b) prescrizioni  concernenti ambiti  territoriali, in funzione
      della localizzazione di:
   
      - aeroporti;
      - porti;
      - interporti;
      - autostrade e itinerari stradali d'interesse regionale;
      - ferrovie e impianti ferroviari d'interesse regionale;
      - sedi universitarie;
      - sedi ospedaliere;
      - parchi regionali;
      - impianti tecnologici di interesse regionale;
      - altri  interventi sul  territorio di  interesse unitario,
        riconosciuti come tali dalla legge;
      
   c) prescrizioni  localizzative indicate  da piani regionali di
      settore;
   
   d) prescrizioni   in  ordine alla  pianificazione urbanistico-
      territoriale  con   specifica  considerazione   dei  valori
      paesistici ai sensi della legge 8 agosto 1985, n. 431;
   
   e) il  termine entro  il  quale  la  provincia  è  tenuta  ad
      adeguare il  Piano Territoriale  di  Coordinamento  di  cui
      all'art. 16;
   
   f) il  termine ultimo  entro  il  quale  le  previsioni  degli
      strumenti  urbanistici   comunali  debbono  adeguarsi  alle
      prescrizioni del  P.I.T. nel  caso previsto  dall'art.  11,
      quarto comma.".
   
2. Il  testo dell'articolo  14, comma  2,  del  DLgs  n.  422/97,
recante Conferimento alle regioni ed agli enti locali di funzioni
e compiti  in materia  di  trasporto  pubblico  locale,  a  norma
dell'articolo 4, comma 4, della legge 15 marzo 1997, n. 59, è il
seguente:

   "Art. 14
   (Programmazione dei trasporti locali)
   
   2. Nell'esercizio dei compiti di programmazione, le regioni:
   
   a) definiscono  gli  indirizzi  per  la    pianificazione  dei
      trasporti locali ed in particolare per i piani di bacino;
   b) redigono  i piani    regionali  dei    trasporti  e    loro
      aggiornamenti tenendo conto della programmazione degli enti
      locali ed  in particolare  dei piani  di bacino predisposti
      dalle   province    e,   ove    esistenti,   dalle   città
      metropolitane, in  connessione con le previsioni di assetto
      territoriale e  di sviluppo  economico e  con  il  fine  di
      assicurare  una   rete  di   trasporto  che   privilegi  le
      integrazioni tra le varie modalità favorendo in particolar
      modo quelle a minore impatto sotto il profilo ambientale.".
   
NOTE ALL'ARTICOLO 5

1. Il  testo degli  articoli 14  e seguenti  della Legge 7 agosto
1991, n. 241, è il seguente:

   "Art. 14
   
   1. Qualora  sia opportuno  effettuare un  esame contestuale di
   vari  interessi   pubblici  coinvolti   in   un   procedimento
   amministrativo, l'amministrazione  procedente indice di regola
   una conferenza di servizi.
   
   2. La  conferenza stessa  può  essere  indetta  anche  quando
   l'amministrazione procedente debba acquisire intese, concerti,
   nullaosta   o    assensi   comunque    denominati   di   altre
   amministrazioni pubbliche.  In  tal  caso,  le  determinazioni
   concordate nella  conferenza sostituiscono a tutti gli effetti
   i concerti, le intese, i nullaosta e gli assensi richiesti.
   
   2-bis) Nella  prima riunione  della conferenza  di servizi  le
   amministrazioni che  vi partecipano  stabiliscono  il  termine
   entro cui  è possibile pervenire ad una decisione. In caso di
   inutile  decorso   del  termine   l'amministrazione  indicente
   procede ai sensi dei commi 3-bis e 4.
   
   2-ter) Le  disposizioni di cui ai commi 2 e 2-bis si applicano
   anche quando  l'attività del  privato sia subordinata ad atti
   di   consenso,   comunque   denominati,   di   competenza   di
   amministrazioni  pubbliche   diverse.  In   questo  caso,   la
   conferenza è  convocata, anche su richiesta dell'interessato,
   dall'amministrazione  preposta   alla  tutela   dell'interesse
   pubblico prevalente.
   
   3. Si  considera acquisito  l'assenso dell'amministrazione  la
   quale, regolarmente  convocata,  non  abbia  partecipato  alla
   conferenza o vi abbia partecipato tramite rappresentanti privi
   della competenza  ad esprimere  definitivamente  la  volontà,
   salvo che essa non comunichi all'amministrazione procedente il
   proprio motivato  dissenso entro venti giorni dalla conferenza
   stessa ovvero  dalla data  di ricevimento  della comunicazione
   delle determinazioni  adottate, qualora  queste ultime abbiano
   contenuto sostanzialmente  diverso da  quelle  originariamente
   previste.
   
   3-bis) Nel  caso in  cui una  amministrazione abbia  espresso,
   anche  nel   corso  della   conferenza,  il  proprio  motivato
   dissenso,  l'amministrazione   procedente  può   assumere  la
   determinazione  di   conclusione  positiva   del  procedimento
   dandone  comunicazione   al  Presidente   del  Consiglio   dei
   ministri,   ove    l'amministrazione   procedente   o   quella
   dissenziente sia una amministrazione statale; negli altri casi
   la comunicazione  è data  al presidente  della regione  ed ai
   sindaci. Il  Presidente del  Consiglio  dei  ministri,  previa
   delibera del Consiglio medesimo, o il presidente della regione
   o i  sindaci, previa  delibera  del  consiglio  regionale  dei
   consigli comunali,  entro trenta  giorni dalla ricezione della
   comunicazione,   possono   disporre   la   sospensione   della
   determinazione inviata;  trascorso tale termine, in assenza di
   sospensione, la determinazione è esecutiva.
   
   4.  Qualora   il  motivato   dissenso  alla   conclusione  del
   procedimento sia espresso da una amministrazione preposta alla
   tutela ambientale,  paesaggistico-territoriale, del patrimonio
   storico-artistico o  alla tutela  della salute  dei cittadini,
   l'amministrazione procedente  può richiedere,  purchè non vi
   sia stata  una precedente  valutazione di  impatto  ambientale
   negativa in  base alle  norme tecniche  di cui  al decreto del
   Presidente  del  Consiglio  dei  ministri  27  dicembre  1988,
   pubblicato nella  Gazzetta Ufficiale  n. 4 del 5 gennaio 1989,
   una  determinazione   di  conclusione   del  procedimento   al
   Presidente del  Consiglio dei  ministri, previa  deliberazione
   del Consiglio dei ministri.
   
   4-bis) La  conferenza di  servizi può  essere convocata anche
   per  l'esame   contestuale  di  interessi  coinvolti  in  più
   procedimenti  amministrativi  connessi,  riguardanti  medesimi
   attività o  risultati. In  tal caso, la conferenza è indetta
   dalla amministrazione o, previa informale intesa, da una delle
   amministrazioni che  curano  l'interesse  pubblico  prevalente
   ovvero  dall'amministrazione   competente  a   concludere   il
   procedimento che  cronologicamente deve  precedere  gli  altri
   connessi. L'indizione  della conferenza  può essere richiesta
   da qualsiasi altra amministrazione coinvolta.".
   
   "Art. 14-bis
   
   1. Il  ricorso alla  conferenza di servizi è obbligatorio nei
   casi in  cui  l'attività  di  programmazione,  progettazione,
   localizzazione, decisione o realizzazione di opere pubbliche o
   programmi operativi  di importo iniziale complessivo superiore
   a   lire   30   miliardi   richieda   l'intervento   di   più
   amministrazioni o  enti, anche  attraverso  intese,  concerti,
   nulla osta  o assensi  comunque denominati,  ovvero qualora si
   tratti di  opere di  interesse statale  o che interessino più
   regioni.  La   conferenza  può  essere  indetta  anche  dalla
   amministrazione  preposta   al  coordinamento   in  base  alla
   disciplina vigente  e può essere richiesta da qualsiasi altra
   amministrazione coinvolta in tale attività.
   
   2. Nelle conferenze di servizi di cui al comma 1, la decisione
   si considera  adottata se,  acquisita anche in sede diversa ed
   anteriore alla conferenza di servizi una intesa tra lo Stato e
   la regione  o  le  regioni  territorialmente  interessate,  si
   esprimano a  favore della  determinazione i  rappresentanti di
   comuni o  comunità montane  i cui  abitanti, secondo  i  dati
   dell'ultimo censimento ufficiale, costituiscono la maggioranza
   di  quelli   delle   collettività   locali   complessivamente
   interessate dalla decisione stessa e comunque i rappresentanti
   della  maggioranza   dei  comuni  o  delle  comunità  montane
   interessate.
   Analoga regola vale per i rappresentanti delle province.".
   
   "Art. 14-ter
   
   1. La  conferenza di servizi di cui all'articolo 3 del decreto
   del Presidente  della Repubblica  18 aprile 1994, n. 383, può
   essere  convocata  prima  o  nel  corso  dell'accertamento  di
   conformità di cui all'articolo 2 del predetto decreto. Quando
   l'accertamento  abbia   dato  esito  positivo,  la  conferenza
   approva i progetti entro trenta giorni dalla convocazione.
   
   2. La conferenza di cui al comma 1 è indetta, per le opere di
   interesse  statale,  dal  Provveditore  alle  opere  pubbliche
   competente  per   territorio.  Allo   stesso  organo   compete
   l'accertamento di  cui all'articolo  2 del DPR 18 aprile 1994,
   n. 383,  salvo il  caso di opere che interessano il territorio
   di più  regioni per  il quale  l'intesa viene  accertata  dai
   competenti organi del Ministero dei lavori pubblici.".
   
   "Art. 14-quater
   
   1. Nei  procedimenti  relativi  ad  opere  per  le  quali  sia
   intervenuta  la  valutazione  di  impatto  ambientale  di  cui
   all'articolo  6   della  legge  8  luglio  1986,  n.  349,  le
   disposizioni di  cui agli articoli 14, comma 4, 16, comma 3, e
   17, comma  2, si  applicano alle sole amministrazioni preposte
   alla tutela  della salute dei cittadini, fermo restando quanto
   disposto dall'articolo  3, comma 5, del DPR 18 aprile 1994, n.
   383.  Su   proposta  del  Ministro  competente,  del  Ministro
   dell'ambiente  o   del  Ministro   per  i   beni  culturali  e
   ambientali, la  valutazione di  impatto ambientale può essere
   estesa, con decreto del Presidente del Consiglio dei ministri,
   previa delibera del Consiglio dei ministri, anche ad opere non
   appartenenti alle categorie individuate ai sensi dell'articolo
   6 della legge 8 luglio 1986, n. 349.
   
   2. Per l'opera sottoposta a valutazione di impatto ambientale,
   il provvedimento  finale, adottato  a conclusione del relativo
   procedimento, è pubblicato, a cura del proponente, unitamente
   all'estratto della predetta valutazione di impatto ambientale,
   nella Gazzetta  Ufficiale e  su  un  quotidiano  a  diffusione
   nazionale.  Dalla  data  della  pubblicazione  nella  Gazzetta
   Ufficiale decorrono  i termini  per eventuali  impugnazioni in
   sede giurisdizionale da parte dei soggetti interessati.".
   
2.  Il  testo  dell'articolo  16  del  DLgs  n.  422/97,  recante
Conferimento alle  regioni ed  agli enti  locali  di  funzioni  e
compiti  in   materia  di  trasporto  pubblico  locale,  a  norma
dell'articolo 4, comma 4, della legge 15 marzo 1997, n. 59, è il
seguente:

   "Art. 16
   (Servizi minimi)
   
   1. I  servizi  minimi,  qualitativamente  e  quantitativamente
   sufficienti a soddisfare la domanda di mobilità dei cittadini
   e i  cui costi  sono a carico del bilancio delle regioni, sono
   definiti tenendo conto:
   
   a) dell'integrazione tra le reti di trasporto;
   b) del pendolarismo scolastico e lavorativo;
   c) della  fruibilità dei  servizi da  parte degli  utenti per
      l'accesso ai  vari servizi amministrativi, socio-sanitari e
      culturali;
   d) delle     esigenze    di   riduzione  della  congestione  e
      dell'inquinamento.
   
   2. Nella  determinazione del  livello dei  servizi minimi,  le
   regioni definiscono,  d'intesa con gli enti locali, secondo le
   modalità stabilite dalla legge regionale, e adottando criteri
   di omogeneità  fra regioni,  quantità e standard di qualità
   dei  servizi   di  trasporto   pubblico  locale,  in  modo  da
   soddisfare le  esigenze essenziali di mobilità dei cittadini,
   in conformità  al  regolamento  1191/69/CEE,  modificato  dal
   regolamento 1893/91/CEE, e in osservanza dei seguenti criteri:
   
   a) ricorso  alle modalità e tecniche di trasporto più idonee
      a soddisfare  le esigenze  di  trasporto  considerate,  con
      particolare attenzione  a quelle  delle persone con ridotta
      capacità motoria;
   b) scelta,  tra più soluzioni atte a garantire, in condizioni
      analoghe, sufficienti  servizi di  trasporto, di quella che
      comporta  i   minori  costi  per  la  collettività,  anche
      mediante   modalità    differenziate   di    trasporto   o
      integrazione  dei  servizi  e  intermodalità;  dovrà,  in
      particolare, essere  considerato nella  determinazione  dei
      costi del  trasporto su  gomma l'incidenza  degli  elementi
      esterni,   quali    la   congestione    del   traffico    e
      l'inquinamento.
   
   3. Le  province, i  comuni e le comunità montane, nel caso di
   esercizio associato  di servizi  comunali del trasporto locale
   di cui  all'articolo 11, comma 1, della legge 31 gennaio 1994,
   n. 97,  possono istituire,  d'intesa con  la regione  ai  fini
   della compatibilità  di rete, servizi di trasporto aggiuntivi
   a quelli  definiti dalla regione stessa ai sensi dei commi 1 e
   2, con  oneri a  carico dei  bilanci degli enti stessi. In tal
   caso l'imposizione  degli obblighi di servizio aggiuntivo e le
   corrispondenti compensazioni  finanziarie, da  porre a  carico
   dei  bilanci  degli  enti  stessi,  sono  fissate  mediante  i
   contratti di servizio di cui all'articolo 19.".
   
3. Il  testo dell'articolo 3, comma 1, del Reg. CEE 26.6.1969, n.
1191, è il seguente:

   "Art. 3
   
   1.  Allorchè  le  autorità  competenti  degli  Stati  membri
   decidono il  mantenimento totale  o parziale  di un obbligo di
   servizio pubblico e più soluzioni garantiscono, in condizioni
   analoghe, la fornitura di sufficienti servizi di trasporto, le
   autorità competenti  scelgono quella  che comporta  il minimo
   costo per la collettività.".
   
NOTE ALL'ARTICOLO 6

1. Il  testo dei commi 4 e 5 dell'articolo 14 del DLgs n. 422/97,
recante Conferimento alle regioni ed agli enti locali di funzioni
e compiti  in materia  di  trasporto  pubblico  locale,  a  norma
dell'articolo 4, comma 4, della legge 15 marzo 1997, n. 59, è il
seguente:

   "Art. 14
   (Programmazione dei trasporti locali)
   
   4. Per l'esercizio dei servizi pubblici di trasporto locale in
   territori a  domanda debole,  al fine di garantire comunque il
   soddisfacimento delle  esigenze  di  mobilità  nei  territori
   stessi, le  regioni, sentiti  gli enti locali interessati e le
   associazioni nazionali  di categoria del settore del trasporto
   di  persone,  possono  individuare  modalità  particolari  di
   espletamento dei  servizi di  linea, da  affidare,  attraverso
   procedure concorsuali,  alle imprese che hanno i requisiti per
   esercitare autoservizi  pubblici non  di linea  o  servizi  di
   trasporto di  persone su  strada. Nei  comuni  montani  o  nei
   territori in  cui non  vi  è  offerta  dei  servizi  predetti
   possono essere  utilizzati veicoli  adibiti  ad  uso  proprio,
   fermo  restando   l'obbligo   del   possesso   dei   requisiti
   professionali  per   l'esercizio  del  trasporto  pubblico  di
   persone.
   
   5.  Gli  enti  locali,  al  fine  del  decongestionamento  del
   traffico  e   del   disinquinamento   ambientale,   ai   sensi
   dell'articolo 16,  comma  3,  e  dell'articolo  18,  comma  2,
   lettera c), possono organizzare la rete dei trasporti di linea
   nelle aree  urbane e  suburbane diversificando il servizio con
   l'utilizzazione  di   veicoli  della   categoria  M1   di  cui
   all'articolo 47 del decreto legislativo 30 aprile 1992, n.285.
   Detti  veicoli   devono  risultare   nella  disponibilità  di
   soggetti  aventi   i  requisiti   per  esercitare  autoservizi
   pubblici non  di linea  o servizi  di trasporto  di persone su
   strada. L'espletamento  di tali servizi non costituisce titolo
   per il  rilascio di  licenze o autorizzazioni. Gli enti locali
   fissano le  modalità del  servizio e  le relative  tariffe e,
   nella fase  di prima attuazione, affidano per il primo anno in
   via prioritaria  detti servizi,  sempre  attraverso  procedure
   concorsuali, ai  soggetti che  esercitano autoservizi pubblici
   non di  linea.  I  criteri  tecnici  e  le  modalità  per  la
   utilizzazione  dei  sopraddetti  veicoli  sono  stabiliti  con
   decreto del Ministro dei trasporti e della navigazione.".
   
2. Il  testo dell'articolo  18, comma  2, lettera e), del DLgs n.
422/97 è il seguente:

   "Art. 18
   (Organizzazione dei  servizi di trasporto pubblico regionale e
   locale)
   
   2. Allo  scopo di  incentivare il  superamento  degli  assetti
   monopolistici e  di  introdurre  regole  di  concorrenzialità
   nella gestione  dei servizi  di trasporto  regionale e locale,
   per l'affidamento  dei servizi le regioni e gli enti locali si
   attengono ai  principi dell'articolo 2 della legge 14 novembre
   1995, n. 481, garantendo in particolare:
   
   e) l'indicazione  delle modalità di trasferimento, in caso di
      cessazione   dell'esercizio,    dal   precedente    gestore
      all'impresa subentrante  dei  beni  strumentali  funzionali
      all'effettuazione del  servizio e  del personale dipendente
      con riferimento a quanto disposto all'articolo 26 del regio
      decreto 8 gennaio 1931, n. 148.".
   
NOTE ALL'ARTICOLO 7

1. Il  testo dell'articolo  16 della LR 16.01.1995, n. 5, recante
Norme per il governo del territorio, è il seguente:

   "Art. 16
   (Il piano territoriale di coordinamento)
   
   1. Il  piano territoriale  di coordinamento (P.T.C.) è l'atto
   di programmazione  con il  quale la  Provincia  esercita,  nel
   governo   del    territorio,   un   ruolo   di   coordinamento
   programmatico e  di raccordo  tra  le  politiche  territoriali
   della Regione e la pianificazione urbanistica comunale.
   
   2. Con  riferimento al  territorio provinciale, in conformità
   alle prescrizioni  del P.I.T.  e ferme  restando le competenze
   dei  comuni   e  degli  enti-parco  istituiti  nel  territorio
   provinciale, il P.T.C.:
   
   a) definisce i principi sull'uso e la tutela delle risorse del
      territorio;
   b) indica  e coordina  gli obiettivi da perseguire nel governo
      del territorio  e le conseguenti azioni di trasformazione e
      di tutela;
   c) stabilisce  puntuali  criteri  per  la  localizzazione  sul
      territorio  degli  interventi  di  competenza  provinciale,
      nonchè,  ove   necessario,   e   in   applicazione   delle
      prescrizioni  della   programmazione  regionale,   per   la
      localizzazione   sul   territorio   degli   interventi   di
      competenza regionale,  ai sensi dell'art. 6, secondo comma,
      lett. b);
      c1. formula  indirizzi in  ordine  al  perseguimento  delle
          finalità  indicate   nell'art.  5,   comma  5-bis,   e
          nell'art. 6, secondo comma, terzo alinea;
   d) ha  valore di piano urbanistico-territoriale, con specifica
      considerazione dei  valori paesistici,  di cui alla legge 8
      agosto 1985, n. 431.
   
   3. Il  P.T.C. stabilisce  inoltre criteri  e parametri  per le
   valutazioni di  compatibilità tra  le varie forme e modalità
   di utilizzazione delle risorse essenziali del territorio.
   
   4. Il P.T.C. contiene:
   
   a) il  quadro   conoscitivo  delle    risorse  essenziali  del
      territorio  e   il  loro   grado  di  vulnerabilità  e  di
      riproducibilità  in   riferimento  ai  sistemi  ambientali
      locali indicando,  con particolare  riferimento  ai  bacini
      idrografici, le  relative condizioni  d'uso, anche  ai fini
      delle valutazioni di cui all'art. 32;
   b) prescrizioni  sull'articolazione e  le linee  di evoluzione
      dei sistemi territoriali, urbani, rurali e montani;
   c) prescrizioni,  criteri ed  ambiti localizzativi in funzione
      delle dotazioni  dei sistemi infrastrutturali e dei servizi
      di interesse  sovracomunale,  nonchè  della  funzionalità
      degli stessi in riferimento ai sistemi territoriali ed alle
      possibilità di una loro trasformazione;
   d) prescrizioni  concernenti la  specificazione dei  criteri e
      degli ambiti  territoriali in funzione della localizzazione
      degli  interventi   sul  territorio   d'interesse  unitario
      regionale, di cui all'art. 6, secondo comma, lett. b);
   e) prescrizioni localizzative indicate da piani provinciali di
      settore;
   f) le opportune salvaguardie ai sensi dell'art. 21.
   
   5. Le  prescrizioni del  P.T.C., di  cui ai  precedenti commi,
   costituiscono, unitamente alle leggi, il riferimento esclusivo
   per la  formazione e l'adeguamento degli strumenti urbanistici
   comunali, salvo quanto previsto dall'art. 11, quarto comma.
   
   6. Ai  fini di cui al quinto comma, nel P.T.C. sono riportati,
   nei limiti  in  cui  incidano  sulle  risorse  del  territorio
   provinciale, anche  le intese  di cui  all'art. 81  del DPR 24
   luglio 1977  n. 616,  come modificato  con DPR 18 aprile 1994,
   n.383, gli  accordi di programma e quant'altro, ai sensi delle
   vigenti disposizioni,  ed esclusi  gli  strumenti  urbanistici
   comunali, produca  diretti effetti  sull'uso e la tutela delle
   risorse del territorio provinciale.
   
   7. Qualora  la Provincia  non adempia  alle  disposizioni  del
   sesto comma, si applica il quarto comma dell'art. 11.
   
   8. La  Provincia con l'atto di approvazione del P.T.C. assegna
   i  termini   per  l'adeguamento  degli  strumenti  urbanistici
   comunali alle prescrizioni del P.T.C.".
   
2.  Il  testo  dell'articolo  14  del  DLgs  n.  422/97,  recante
Conferimento alle  regioni ed  agli enti  locali  di  funzioni  e
compiti  in   materia  di  trasporto  pubblico  locale,  a  norma
dell'articolo 4, comma 4, della legge 15 marzo 1997, n. 59, è il
seguente:

   "Art. 14
   (Programmazione dei trasporti locali)
   
   1. La  Conferenza permanente  per i  rapporti tra lo Stato, le
   regioni  e  le  province  autonome  di  Trento  e  di  Bolzano
   promuove, su  proposta del  Ministro  dei  trasporti  e  della
   navigazione e sentita, per quanto di competenza, la Presidenza
   del Consiglio  dei Ministri - Dipartimento per le aree urbane,
   il coordinamento  della programmazione  delle regioni  e delle
   province autonome  con la  programmazione dello Stato definita
   dal C.I.P.E.
   
   2. Nell'esercizio dei compiti di programmazione, le regioni:
   
   a) definiscono  gli    indirizzi  per  la  pianificazione  dei
      trasporti locali ed  in  particolare per i piani di bacino;
   b) redigono  i piani    regionali    dei    trasporti  e  loro
      aggiornamenti tenendo conto della programmazione degli enti
      locali ed  in particolare  dei piani  di bacino predisposti
      dalle   province    e,   ove    esistenti,   dalle   città
      metropolitane, in  connessione con le previsioni di assetto
      territoriale e  di sviluppo  economico e  con  il  fine  di
      assicurare  una   rete  di   trasporto  che   privilegi  le
      integrazioni tra le varie modalità favorendo in particolar
      modo quelle a minore impatto sotto il profilo ambientale.
   
   3. Per  la regolamentazione  dei servizi di trasporto pubblico
   locale, con riferimento ai servizi minimi, di cui all'articolo
   16,  le   regioni,   sentite   le   organizzazioni   sindacali
   confederali  e  le  associazioni  dei  consumatori,  approvano
   programmi triennali  dei servizi di trasporto pubblico locale,
   che individuano:
   
   a) la rete e l'organizzazione dei servizi;
   b) l'integrazione modale e tariffaria;
   c) le risorse da destinare all'esercizio e agli investimenti;
   d) le modalità di determinazione delle tariffe;
   e) le  modalità di  attuazione e  revisione dei  contratti di
      servizio pubblico;
   f) il sistema di monitoraggio dei servizi;
   g) i     criteri    per   la  riduzione  della  congestione  e
      dell'inquinamento ambientale.
   
   4. Per l'esercizio dei servizi pubblici di trasporto locale in
   territori a  domanda debole,  al fine di garantire comunque il
   soddisfacimento delle  esigenze  di  mobilità  nei  territori
   stessi, le  regioni, sentiti  gli enti locali interessati e le
   associazioni nazionali  di categoria del settore del trasporto
   di  persone,  possono  individuare  modalità  particolari  di
   espletamento dei  servizi di  linea, da  affidare,  attraverso
   procedure concorsuali,  alle imprese che hanno i requisiti per
   esercitare autoservizi  pubblici non  di linea  o  servizi  di
   trasporto di  persone su  strada. Nei  comuni  montani  o  nei
   territori in  cui non  vi  è  offerta  dei  servizi  predetti
   possono essere  utilizzati veicoli  adibiti  ad  uso  proprio,
   fermo  restando   l'obbligo   del   possesso   dei   requisiti
   professionali  per   l'esercizio  del  trasporto  pubblico  di
   persone.
   
   5.  Gli  enti  locali,  al  fine  del  decongestionamento  del
   traffico  e   del   disinquinamento   ambientale,   ai   sensi
   dell'articolo 16,  comma  3,  e  dell'articolo  18,  comma  2,
   lettera c), possono organizzare la rete dei trasporti di linea
   nelle aree  urbane e  suburbane diversificando il servizio con
   l'utilizzazione  di   veicoli  della   categoria  M1   di  cui
   all'articolo 47 del decreto legislativo 30 aprile 1992, n.285.
   Detti  veicoli   devono  risultare   nella  disponibilità  di
   soggetti  aventi   i  requisiti   per  esercitare  autoservizi
   pubblici non  di linea  o servizi  di trasporto  di persone su
   strada. L'espletamento  di tali servizi non costituisce titolo
   per il  rilascio di  licenze o autorizzazioni. Gli enti locali
   fissano le  modalità del  servizio e  le relative  tariffe e,
   nella fase  di prima attuazione, affidano per il primo anno in
   via prioritaria  detti servizi,  sempre  attraverso  procedure
   concorsuali, ai  soggetti che  esercitano autoservizi pubblici
   non di  linea.  I  criteri  tecnici  e  le  modalità  per  la
   utilizzazione  dei  sopraddetti  veicoli  sono  stabiliti  con
   decreto del Ministro dei trasporti e della navigazione.
   
   6. Ad integrazione dell'articolo 86 del decreto legislativo 30
   aprile 1992,  n. 285, ai veicoli adibiti al servizio di piazza
   per il  trasporto di  persone di cui all'articolo 82, comma 5,
   lettera b),  dello stesso decreto, è consentito l'uso proprio
   fuori servizio.
   
   7. Nel  comma 2  dell'articolo 57  del decreto  del Presidente
   della  Repubblica   16  dicembre   1992,  n.495,   recante  il
   regolamento di  esecuzione e  di attuazione  del nuovo  codice
   della strada, come sostituito dall'articolo 47 del decreto del
   Presidente della Repubblica 16 settembre 1996, n. 610, dopo le
   parole: di linea sono inserite le seguenti: e non di linea.
   
   8. Per  i collegamenti  con gli  aeroporti aperti  al traffico
   aereo civile, ferme restando le competenze degli enti gestori,
   sono autorizzati  ad effettuare  servizio di piazza i titolari
   di  licenze   per  servizio  di  taxi  rilasciate  dai  comuni
   capoluogo di  regione e di provincia, nonchè dal comune o dai
   comuni nel  cui  ambito  territoriale  l'aeroporto  ricade.  I
   comuni interessati,  d'intesa,  disciplinano  le  tariffe,  le
   condizioni di  trasporto e  di svolgimento  del servizio,  ivi
   compresa la  fissazione del  numero  massimo  di  licenze  che
   ciascun comune  può rilasciare proporzionalmente al bacino di
   utenza aeroportuale.  Nel caso di mancata intesa tra i comuni,
   provvede il  presidente della  regione, sentita la commissione
   consultiva regionale  di cui  all'articolo 4  della  legge  15
   gennaio 1992, n. 21.".
   
NOTE ALL'ARTICOLO 8

1. Il  testo degli  articoli 14 e seguenti della Legge n. 241/90,
recante Nuove  norme in  materia di procedimento amministrativo e
di  diritto   di  accesso  ai  documenti  amministrativi,  è  il
seguente:

   "Art. 14
   
   1. Qualora  sia opportuno  effettuare un  esame contestuale di
   vari  interessi   pubblici  coinvolti   in   un   procedimento
   amministrativo, l'amministrazione  procedente indice di regola
   una conferenza di servizi.
   
   2. La  conferenza stessa  può  essere  indetta  anche  quando
   l'amministrazione procedente debba acquisire intese, concerti,
   nullaosta   o    assensi   comunque    denominati   di   altre
   amministrazioni pubbliche.  In  tal  caso,  le  determinazioni
   concordate nella  conferenza sostituiscono a tutti gli effetti
   i concerti, le intese, i nullaosta e gli assensi richiesti.
   
   2-bis. Nella  prima riunione  della conferenza  di servizi  le
   amministrazioni che  vi partecipano  stabiliscono  il  termine
   entro cui  è possibile pervenire ad una decisione. In caso di
   inutile  decorso   del  termine   l'amministrazione  indicente
   procede ai sensi dei commi 3-bis e 4.
   
   2-ter. Le  disposizioni di cui ai commi 2 e 2-bis si applicano
   anche quando  l'attività del  privato sia subordinata ad atti
   di   consenso,   comunque   denominati,   di   competenza   di
   amministrazioni  pubbliche   diverse.  In   questo  caso,   la
   conferenza è  convocata, anche su richiesta dell'interessato,
   dall'amministrazione  preposta   alla  tutela   dell'interesse
   pubblico prevalente.
   
   3. Si  considera acquisito  l'assenso dell'amministrazione  la
   quale, regolarmente  convocata,  non  abbia  partecipato  alla
   conferenza o vi abbia partecipato tramite rappresentanti privi
   della competenza  ad esprimere  definitivamente  la  volontà,
   salvo che essa non comunichi all'amministrazione procedente il
   proprio motivato  dissenso entro venti giorni dalla conferenza
   stessa ovvero  dalla data  di ricevimento  della comunicazione
   delle determinazioni  adottate, qualora  queste ultime abbiano
   contenuto sostanzialmente  diverso da  quelle  originariamente
   previste.
   
   3-bis. Nel  caso in  cui una  amministrazione abbia  espresso,
   anche  nel   corso  della   conferenza,  il  proprio  motivato
   dissenso,  l'amministrazione   procedente  può   assumere  la
   determinazione  di   conclusione  positiva   del  procedimento
   dandone  comunicazione   al  Presidente   del  Consiglio   dei
   ministri,   ove    l'amministrazione   procedente   o   quella
   dissenziente sia una amministrazione statale; negli altri casi
   la comunicazione  è data  al presidente  della regione  ed ai
   sindaci. Il  Presidente del  Consiglio  dei  ministri,  previa
   delibera del Consiglio medesimo, o il presidente della regione
   o i  sindaci, previa  delibera  del  consiglio  regionale  dei
   consigli comunali,  entro trenta  giorni dalla ricezione della
   comunicazione,   possono   disporre   la   sospensione   della
   determinazione inviata;  trascorso tale termine, in assenza di
   sospensione, la determinazione è esecutiva.
   
   4.  Qualora   il  motivato   dissenso  alla   conclusione  del
   procedimento sia espresso da una amministrazione preposta alla
   tutela ambientale,  paesaggistico-territoriale, del patrimonio
   storico-artistico o  alla tutela  della salute  dei cittadini,
   l'amministrazione procedente  può richiedere,  purchè non vi
   sia stata  una precedente  valutazione di  impatto  ambientale
   negativa in  base alle  norme tecniche  di cui  al decreto del
   Presidente  del  Consiglio  dei  ministri  27  dicembre  1988,
   pubblicato nella  Gazzetta Ufficiale  n. 4 del 5 gennaio 1989,
   una  determinazione   di  conclusione   del  procedimento   al
   Presidente del  Consiglio dei  ministri, previa  deliberazione
   del Consiglio dei ministri.
   
   4-bis. La  conferenza di  servizi può  essere convocata anche
   per  l'esame   contestuale  di  interessi  coinvolti  in  più
   procedimenti  amministrativi  connessi,  riguardanti  medesimi
   attività o  risultati. In  tal caso, la conferenza è indetta
   dalla amministrazione o, previa informale intesa, da una delle
   amministrazioni che  curano  l'interesse  pubblico  prevalente
   ovvero  dall'amministrazione   competente  a   concludere   il
   procedimento che  cronologicamente deve  precedere  gli  altri
   connessi. L'indizione  della conferenza  può essere richiesta
   da qualsiasi altra amministrazione coinvolta.".
   
   "Art. 14-bis
   
   1. Il  ricorso alla  conferenza di servizi è obbligatorio nei
   casi in  cui  l'attività  di  programmazione,  progettazione,
   localizzazione, decisione o realizzazione di opere pubbliche o
   programmi operativi  di importo iniziale complessivo superiore
   a   lire   30   miliardi   richieda   l'intervento   di   più
   amministrazioni o  enti, anche  attraverso  intese,  concerti,
   nulla osta  o assensi  comunque denominati,  ovvero qualora si
   tratti di  opere di  interesse statale  o che interessino più
   regioni.  La   conferenza  può  essere  indetta  anche  dalla
   amministrazione  preposta   al  coordinamento   in  base  alla
   disciplina vigente  e può essere richiesta da qualsiasi altra
   amministrazione coinvolta in tale attività.
   
   2. Nelle conferenze di servizi di cui al comma 1, la decisione
   si considera  adottata se,  acquisita anche in sede diversa ed
   anteriore alla conferenza di servizi una intesa tra lo Stato e
   la regione  o  le  regioni  territorialmente  interessate,  si
   esprimano a  favore della  determinazione i  rappresentanti di
   comuni o  comunità montane  i cui  abitanti, secondo  i  dati
   dell'ultimo censimento ufficiale, costituiscono la maggioranza
   di  quelli   delle   collettività   locali   complessivamente
   interessate dalla decisione stessa e comunque i rappresentanti
   della  maggioranza   dei  comuni  o  delle  comunità  montane
   interessate.
   Analoga regola vale per i rappresentanti delle province.".
   
   "Art. 14-ter
   
   1. La  conferenza di servizi di cui all'articolo 3 del decreto
   del Presidente  della Repubblica  18 aprile 1994, n. 383, può
   essere  convocata  prima  o  nel  corso  dell'accertamento  di
   conformità di cui all'articolo 2 del predetto decreto. Quando
   l'accertamento  abbia   dato  esito  positivo,  la  conferenza
   approva i progetti entro trenta giorni dalla convocazione.
   
   2. La conferenza di cui al comma 1 è indetta, per le opere di
   interesse  statale,  dal  Provveditore  alle  opere  pubbliche
   competente  per   territorio.  Allo   stesso  organo   compete
   l'accertamento di  cui all'articolo  2 del DPR 18 aprile 1994,
   n. 383,  salvo il  caso di opere che interessano il territorio
   di più  regioni per  il quale  l'intesa viene  accertata  dai
   competenti organi del Ministero dei lavori pubblici.".
   
   "Art. 14-quater
   
   1. Nei  procedimenti  relativi  ad  opere  per  le  quali  sia
   intervenuta  la  valutazione  di  impatto  ambientale  di  cui
   all'articolo  6   della  legge  8  luglio  1986,  n.  349,  le
   disposizioni di  cui agli articoli 14, comma 4, 16, comma 3, e
   17, comma  2, si  applicano alle sole amministrazioni preposte
   alla tutela  della salute dei cittadini, fermo restando quanto
   disposto dall'articolo  3, comma 5, del DPR 18 aprile 1994, n.
   383.  Su   proposta  del  Ministro  competente,  del  Ministro
   dell'ambiente  o   del  Ministro   per  i   beni  culturali  e
   ambientali, la  valutazione di  impatto ambientale può essere
   estesa, con decreto del Presidente del Consiglio dei ministri,
   previa delibera del Consiglio dei ministri, anche ad opere non
   appartenenti alle categorie individuate ai sensi dell'articolo
   6 della legge 8 luglio 1986, n. 349.
   
   2. Per l'opera sottoposta a valutazione di impatto ambientale,
   il provvedimento  finale, adottato  a conclusione del relativo
   procedimento, è pubblicato, a cura del proponente, unitamente
   all'estratto della predetta valutazione di impatto ambientale,
   nella Gazzetta  Ufficiale e  su  un  quotidiano  a  diffusione
   nazionale.  Dalla  data  della  pubblicazione  nella  Gazzetta
   Ufficiale decorrono  i termini  per eventuali  impugnazioni in
   sede giurisdizionale da parte dei soggetti interessati.".
   
2. Il  testo dell'articolo  14, comma  4 e 5, del DLgs n. 422/97,
recante Conferimento alle regioni ed agli enti locali di funzioni
e compiti  in materia  di  trasporto  pubblico  locale,  a  norma
dell'articolo 4, comma 4, della legge 15 marzo 1997, n. 59, è il
seguente:

   "Art. 14
   (Programmazione dei trasporti locali)
   
   4. Per l'esercizio dei servizi pubblici di trasporto locale in
   territori a  domanda debole,  al fine di garantire comunque il
   soddisfacimento delle  esigenze  di  mobilità  nei  territori
   stessi, le  regioni, sentiti  gli enti locali interessati e le
   associazioni nazionali  di categoria del settore del trasporto
   di  persone,  possono  individuare  modalità  particolari  di
   espletamento dei  servizi di  linea, da  affidare,  attraverso
   procedure concorsuali,  alle imprese che hanno i requisiti per
   esercitare autoservizi  pubblici non  di linea  o  servizi  di
   trasporto di  persone su  strada. Nei  comuni  montani  o  nei
   territori in  cui non  vi  è  offerta  dei  servizi  predetti
   possono essere  utilizzati veicoli  adibiti  ad  uso  proprio,
   fermo  restando   l'obbligo   del   possesso   dei   requisiti
   professionali  per   l'esercizio  del  trasporto  pubblico  di
   persone.
   
   5.  Gli  enti  locali,  al  fine  del  decongestionamento  del
   traffico  e   del   disinquinamento   ambientale,   ai   sensi
   dell'articolo 16,  comma  3,  e  dell'articolo  18,  comma  2,
   lettera c), possono organizzare la rete dei trasporti di linea
   nelle aree  urbane e  suburbane diversificando il servizio con
   l'utilizzazione  di   veicoli  della   categoria  M1   di  cui
   all'articolo 47 del decreto legislativo 30 aprile 1992, n.285.
   Detti  veicoli   devono  risultare   nella  disponibilità  di
   soggetti  aventi   i  requisiti   per  esercitare  autoservizi
   pubblici non  di linea  o servizi  di trasporto  di persone su
   strada. L'espletamento  di tali servizi non costituisce titolo
   per il  rilascio di  licenze o autorizzazioni. Gli enti locali
   fissano le  modalità del  servizio e  le relative  tariffe e,
   nella fase  di prima attuazione, affidano per il primo anno in
   via prioritaria  detti servizi,  sempre  attraverso  procedure
   concorsuali, ai  soggetti che  esercitano autoservizi pubblici
   non di  linea.  I  criteri  tecnici  e  le  modalità  per  la
   utilizzazione  dei  sopraddetti  veicoli  sono  stabiliti  con
   decreto del Ministro dei trasporti e della navigazione.".
   
NOTE ALL'ARTICOLO 9

1. La  LR 16.01.1995,  n.  5,  reca  Norme  per  il  governo  del
territorio.

2. Il  testo dell'articolo  36 del  decreto legislativo 30 aprile
1992, n. 285, è il seguente:

   "Art. 36
   (Piani urbani  del  traffico  e  piani  del  traffico  per  la
   viabilità extraurbana)
   
   1. Ai comuni, con popolazione residente superiore a trentamila
   abitanti, è  fatto obbligo dell'adozione del piano urbano del
   traffico.
   
   2. All'obbligo  di cui  al comma  1 sono tenuti ad adempiere i
   comuni  con   popolazione  residente  inferiore  a  trentamila
   abitanti i  quali registrino,  anche in periodi dell'anno, una
   particolare  affluenza  turistica,  risultino  interessati  da
   elevati fenomeni  di pendolarismo o siano, comunque, impegnati
   per altre  particolari ragioni  alla  soluzione  di  rilevanti
   problematiche  derivanti  da  congestione  della  circolazione
   stradale. L'elenco  dei comuni  interessati viene  predisposto
   dalla regione  e pubblicato,  a cura  del Ministero dei lavori
   pubblici, nella Gazzetta Ufficiale della Repubblica italiana.
   
   3. Le  province provvedono  all'adozione di piani del traffico
   per la  viabilità extraurbana  d'intesa con  gli  altri  enti
   proprietari delle  strade interessate. La legge regionale può
   prevedere, ai sensi dell'art. 19 della legge 8 giugno 1990, n.
   142, che  alla redazione  del piano  urbano del traffico delle
   aree, indicate all'art. 17 della stessa, provvedano gli organi
   della città metropolitana.
   
   4. I  piani  di  traffico  sono  finalizzati  ad  ottenere  il
   miglioramento  delle   condizioni  di   circolazione  e  della
   sicurezza stradale,  la riduzione  degli inquinamenti acustico
   ed atmosferico  ed il risparmio energetico, in accordo con gli
   strumenti urbanistici vigenti e con i piani di trasporto e nel
   rispetto dei  valori ambientali,  stabilendo le  priorità e i
   tempi di  attuazione degli  interventi. Il  piano  urbano  del
   traffico prevede  il ricorso  ad adeguati sistemi tecnologici,
   su  base  informatica  di  regolamentazione  e  controllo  del
   traffico,  nonchè   di  verifica   del  rallentamento   della
   velocità e  di dissuasione  della sosta,  al  fine  anche  di
   consentire modifiche ai flussi della circolazione stradale che
   si  rendano   necessarie  in   relazione  agli   obiettivi  da
   perseguire.
   
   5. Il  piano urbano  del traffico  viene aggiornato  ogni  due
   anni. Il  sindaco o il sindaco metropolitano, ove ricorrano le
   condizioni  di   cui  al   comma  3,   sono  tenuti   a  darne
   comunicazione   al   Ministero   dei   lavori   pubblici   per
   l'inserimento nel  sistema informativo previsto dall'art. 226,
   comma 2. Allo stesso adempimento è tenuto il presidente della
   provincia quando  sia data attuazione alla disposizione di cui
   al comma 3.
   
   6. La  redazione dei piani di traffico deve essere predisposta
   nel rispetto  delle direttive  emanate dal Ministro dei lavori
   pubblici, di  concerto con  il  Ministro  dell'ambiente  e  il
   Ministro per  i problemi  delle aree  urbane, sulla base delle
   indicazioni formulate  dal Comitato  interministeriale per  la
   programmazione economica  nel trasporto.  Il piano  urbano del
   traffico veicolare  viene  adeguato  agli  obiettivi  generali
   della programmazione economico-sociale e territoriale, fissato
   dalla regione  ai sensi  dell'art. 3,  comma 4,  della legge 8
   giugno 1990, n. 142.
   
   7. Per il perseguimento dei fini di cui ai commi 1 e 2 e anche
   per consentire  la integrale attuazione di quanto previsto dal
   comma 3,  le autorità  indicate dall'art.  27, comma 3, della
   legge 8  giugno 1990,  n. 142,  convocano una conferenza tra i
   rappresentanti   delle    amministrazioni,   anche    statali,
   interessate.
   
   8. è  istituito, presso  il Ministero  dei  lavori  pubblici,
   l'albo degli  esperti in materia di piani di traffico, formato
   mediante concorso biennale per titoli. Il bando di concorso è
   approvato con  decreto del  Ministro dei  lavori  pubblici  di
   concerto con  il Ministro  dell'università  e  della  ricerca
   scientifica e tecnologica.
   
   9. A  partire dalla data di formazione dell'albo degli esperti
   di cui  al comma  8 è  fatto obbligo  di conferire l'incarico
   della redazione  dei piani  di traffico,  oltre che  a tecnici
   specializzati appartenenti  al  proprio  Ufficio  tecnico  del
   traffico, agli esperti specializzati inclusi nell'albo stesso.
   
   10. I  comuni  e  gli  enti  inadempienti  sono  invitati,  su
   segnalazione del prefetto, dal Ministero dei lavori pubblici a
   provvedere entro  un termine  assegnato, trascorso il quale il
   Ministero provvede  alla esecuzione d'ufficio del piano e alla
   sua realizzazione.".
   
NOTE ALL'ARTICOLO 10

1. Il  DLgs n. 422/97 reca Conferimento alle regioni ed agli enti
locali di  funzioni e  compiti in  materia di  trasporto pubblico
locale, a  norma dell'articolo  4, comma  4, della legge 15 marzo
1997, n. 59.

2. Il testo della lettera h), comma 2, dell'articolo 105 del DLgs
31.03.98, n.  112, recante  Conferimento di  funzioni  e  compiti
amministrativi dello  Stato alle  regioni ed agli enti locali, in
attuazione del  capo I  della legge  15 marzo  1997, n. 59, è il
seguente:

   "Art. 105
   (Funzioni conferite alle regioni e agli enti locali)
   
   2. Tra  le funzioni  di cui  al comma  1 sono, in particolare,
   conferite alle regioni le funzioni relative:
   
   h) al  rilascio di   concessioni    per  la    gestione  delle
      infrastrutture ferroviarie di interesse regionale;".
   
NOTE ALL'ARTICOLO 11

1. Il testo dell'articolo 5 della legge regionale 19 luglio 1995,
n. 77, è il seguente:

   "Art. 5
   (Funzioni amministrative delle Province)
   
   1. Le  Province, in  quanto enti  intermedi e  di raccordo tra
   Regione e  gli  altri  enti  locali,  esercitano  le  funzioni
   amministrative  di   programmazione  nella  generalità  delle
   materie e delle competenze loro proprie o attribuite.
   
   2. Gli  atti di  programmazione delle  Province, rilevanti  ai
   fini della programmazione regionale, sono assunti nel rispetto
   delle tipologie,  dei criteri e delle procedure definiti dalla
   legge regionale,  in attuazione  dell'art. 3,  comma  7  della
   legge 8 giugno 1990 n. 142.
   
   3.  Le  Province  esercitano,  inoltre,  in  riferimento  agli
   interessi   provinciali    secondo   criteri   della   massima
   organicità, funzioni  amministrative di tipo gestionale nelle
   materie di cui all'art. 14 della legge 8 giugno 1990 n. 142.
   
   4. Le  funzioni amministrative  della città  metropolitana di
   Firenze sono  stabilite dalla legge regionale di delimitazione
   della corrispondente area metropolitana.
   
   5. Le  Province, d'intesa  con la Giunta regionale ed i Comuni
   interessati,  possono   delegare   l'esercizio   di   funzioni
   amministrative   regionali,    per    l'ambito    territoriale
   interessato, a  circondari istituiti nelle stesse Province, ai
   sensi dell'art.  16 della  Legge  8  giugno  1990,  n.  142  e
   amministrati, a  norma dello Statuto provinciale, da organismi
   rappresentativi  di   secondo  grado  nominati  dal  Consiglio
   provinciale,  qualora   il  circondario  corrisponda  ad  aree
   intercomunali di adeguata estensione e caratterizzate da forte
   omogeneità sotto il profilo socio-economico.
   
   6. La  legge regionale stabilisce criteri, modalità e compiti
   per l'attuazione  nel  territorio  regionale  di  organismi  o
   strumenti per  la gestione  di funzioni  e attività  di  area
   vasta, di competenza regionale provinciale e comunale.".
   
2. Il testo dell'articolo 5 della legge regionale 29 maggio 1997,
n. 38, è il seguente:

   "Art. 5
   (Funzioni)
   
   1.  Il  Circondario  esercita  le  funzioni  che  gli  vengono
   affidate,  attraverso   strumenti   di   concertazione   dalla
   Provincia e dai Comuni.
   
   2. Le  leggi regionali  che attribuiscono  funzioni agli  enti
   locali possono indicarne l'esercizio tramite il Circondario ai
   sensi del precedente comma 1.
   
   3. Per  lo svolgimento  di particolari  funzioni e servizi, il
   Circondario può  stipulare convenzioni  ai sensi dell'art. 24
   della legge  8 giugno  1990, n.142  ed accordi di programma ai
   sensi dell'art.  27 della  medesima legge,  nonchè  indire  e
   partecipare a  conferenze di servizi ai sensi degli artt. 14 e
   15 della legge 7 agosto 1990, n. 241.
   
   4. Il  Circondario può  determinare le  modalità di gestione
   dei servizi  di  ambito  sovracomunale,  in  conformità  alle
   previsioni dello Statuto.".
   
NOTA ALL'ARTICOLO 13

Il testo  dell'articolo 18,  comma 1, del DLgs n. 422/97, recante
Conferimento alle  regioni ed  agli enti  locali  di  funzioni  e
compiti  in   materia  di  trasporto  pubblico  locale,  a  norma
dell'articolo 4, comma 4, della legge 15 marzo 1997, n. 59, è il
seguente:

   "Art. 18
   (Organizzazione dei  servizi di trasporto pubblico regionale e
   locale)
   
   1. L'esercizio  dei servizi  di trasporto pubblico regionale e
   locale, con  qualsiasi modalità  effettuati  e  in  qualsiasi
   forma  affidati,   è  regolato,  a  norma  dell'articolo  19,
   mediante contratti  di servizio di durata non superiore a nove
   anni. L'esercizio  deve rispondere  a principi di economicità
   ed efficienza,  da conseguirsi anche attraverso l'integrazione
   modale  dei  servizi  pubblici  di  trasporto.  I  servizi  in
   economia sono disciplinati con regolamento dei competenti enti
   locali.".
   
NOTE ALL'ARTICOLO 14

1. Il decreto del Ministro dei trasporti del 20 dicembre 1991, n.
448, reca  Regolamento di  attuazione della  21 giugno  1989  che
modifica la  direttiva del  Consiglio n. 562 del 12 novembre 1974
riguardante  l'accesso   alla  professione  di  trasportatore  di
viaggiatori su  strada nel  settore dei  trasporti  nazionali  ed
internazionali.

2. Il  testo degli articoli 20 e 21 della Legge n.241/90, recante
Nuove norme  in  materia  di  procedimento  amministrativo  e  di
diritto di accesso ai documenti amministrativi, è il seguente:

   "Art. 20
   
   1. Con regolamento adottato ai sensi del comma 2 dell'articolo
   17 della  legge 23  agosto 1988,  n. 400,  da  emanarsi  entro
   novanta giorni  dalla data di entrata in vigore della presente
   legge   e   previo   parere   delle   competenti   Commissioni
   parlamentari, sono  determinati i  casi in  cui la  domanda di
   rilascio di  una autorizzazione,  licenza, abilitazione, nulla
   osta, permesso  od altro atto di consenso comunque denominato,
   cui sia subordinato lo svolgimento di un'attività privata, si
   considera accolta qualora non venga comunicato all'interessato
   il provvedimento  di diniego  entro  il  termine  fissato  per
   categorie  di   atti,  in   relazione  alla  complessità  del
   rispettivo procedimento, dal medesimo predetto regolamento. In
   tali casi,  sussistendone le  ragioni di  pubblico  interesse,
   l'amministrazione competente  può annullare l'atto di assenso
   illegittimamente formato,  salvo che,  ove ciò sia possibile,
   l'interessato provveda  a  sanare  i  vizi  entro  il  termine
   prefissatogli dall'amministrazione stessa.
   
   2. Ai fini dell'adozione del regolamento di cui al comma 1, il
   parere delle Commissioni parlamentari e del Consiglio di Stato
   deve  essere  reso  entro  sessanta  giorni  dalla  richiesta.
   Decorso tale termine, il Governo procede comunque all'adozione
   dell'atto.
   
   3. Restano  ferme  le  disposizioni  attualmente  vigenti  che
   stabiliscono regole  analoghe o equipollenti a quelle previste
   dal presente articolo.".
   
   "Art. 21
   
   1. Con  la denuncia o con la domanda di cui agli articoli 19 e
   20  l'interessato   deve   dichiarare   la   sussistenza   dei
   presupposti e  dei requisiti  di legge  richiesti. In  caso di
   dichiarazioni mendaci  o di  false attestazioni non è ammessa
   la conformazione  dell'attività e  dei suoi effetti a legge o
   la  sanatoria   prevista  dagli   articoli  medesimi   ed   il
   dichiarante è  punito con  la sanzione prevista dall'articolo
   483 del  codice penale,  salvo che  il fatto  costituisca più
   grave reato.
   
   2. Le  sanzioni attualmente  previste in  caso di  svolgimento
   dell'attività    in     carenza    dell'atto    di    assenso
   dell'amministrazione o  in difformità  di esso  si  applicano
   anche  nei   riguardi  di   coloro  i   quali   diano   inizio
   all'attività ai  sensi degli articoli 19 e 20 in mancanza dei
   requisiti richiesti o, comunque, in contrasto con la normativa
   vigente.".
   
NOTA ALL'ARTICOLO 15

Il  testo   dell'articolo  19   del  DLgs   n.  422/97,   recante
Conferimento alle  regioni ed  agli enti  locali  di  funzioni  e
compiti  in   materia  di  trasporto  pubblico  locale,  a  norma
dell'articolo 4, comma 4, della legge 15 marzo 1997, n. 59, è il
seguente:

   "Art. 19
   (Contratti di servizio)
   
   1.  I   contratti   di   servizio   assicurano   la   completa
   corrispondenza fra oneri per servizi e risorse disponibili, al
   netto  dei   proventi  tariffari   e  sono   stipulati   prima
   dell'inizio del  loro periodo  di  validità.  Per  i  servizi
   ferroviari i  contratti di  servizio sono stipulati sette mesi
   prima dell'inizio  del loro  periodo di  validità, al fine di
   consentire la definizione degli orari nazionali.
   
   2. I  contratti di  servizio per i quali non è assicurata, al
   momento della  loro stipula, la corrispondenza tra gli importi
   di cui alla lettera e) del comma 3 e le risorse effettivamente
   disponibili sono nulli.
   
   3.  I   contratti  di   servizio,  nel  rispetto  anche  delle
   disposizioni dell'articolo  14, comma  2, del  regolamento  n.
   1191/69/CEE,  così   come  modificato   dall'articolo  1  del
   regolamento 1893/91/CEE,  nonchè nel  rispetto  dei  principi
   sull'erogazione dei  servizi pubblici così come fissati dalla
   carta dei servizi del settore trasporti, definiscono:
   
   a) il periodo di validità;
   b) le  caratteristiche dei  servizi offerti ed il programma di
      esercizio;
   c) gli standard qualitativi minimi del servizio, in termini di
      età, manutenzione,  confortevolezza e pulizia dei veicoli,
      e di regolarità delle corse;
   d) la struttura tariffaria adottata;
   e) l'importo   eventualmente   dovuto    dall'ente    pubblico
      all'azienda di  trasporto per  le prestazioni  oggetto  del
      contratto e  le modalità  di pagamento,  nonchè eventuali
      adeguamenti  conseguenti   a  mutamenti   della   struttura
      tariffaria;
   f) le   modalità    di    modificazione    del      contratto
      successivamente alla conclusione;
   g) le   garanzie  che devono  essere prestate  dall'azienda di
      trasporto;
   h) le sanzioni in caso di mancata osservanza del contratto;
   i) la    ridefinizione    dei  rapporti,  con  riferimento  ai
      lavoratori dipendenti e al capitale investito, dal soggetto
      esercente il  servizio di  trasporto pubblico,  in caso  di
      forti discontinuità  nella quantità  di servizi richiesti
      nel periodo di validità del contratto di servizio;
   l) l'obbligo  dell'applicazione, per  le singole tipologie del
      comparto dei trasporti, dei rispettivi contratti collettivi
      di lavoro.
   
   4. Gli  importi di  cui al comma 3, lettera e), possono essere
   soggetti a  revisione annuale  con modalità  determinate  nel
   contratto stesso  allo scopo  di incentivare  miglioramenti di
   efficienza. I  suddetti importi possono essere incrementati in
   misura non maggiore del tasso programmato di inflazione, salvo
   l'eventuale recupero  delle differenze  in caso  di  rilevante
   scostamento dal  tasso effettivo  di inflazione,  a parità di
   offerta di trasporto.
   
   5. I  contratti di  servizio pubblico  devono  rispettare  gli
   articoli 2  e  3  del  regolamento  (CEE)  n.  1191/69  ed  il
   regolamento  (CEE)   n.  1893/91,   avere  caratteristiche  di
   certezza finanziaria  e copertura  di bilancio  e prevedere un
   progressivo incremento  del rapporto  tra ricavi da traffico e
   costi  operativi,   rapporto  che,   al  netto  dei  costi  di
   infrastruttura, dovrà  essere pari almeno allo 0,35 a partire
   dal  1   gennaio  2000.   Trovano  applicazione  ai  trasporti
   regionali e  locali, a  tale fine,  le norme  della  direttiva
   91/440/CEE del Consiglio del 29 luglio 1991.
   
   6. I  contratti di  servizio in vigore alla data di entrata in
   vigore del  presente  decreto  sono  adeguati,  per  le  parti
   eventualmente  in   contrasto  con  il  presente  decreto,  in
   occasione della prima revisione annuale.".
   
NOTE ALL'ARTICOLO 16

1. Il  testo dell'articolo  12, comma  2, lettera  b),  del  DLgs
17.03.1995, n. 158, è il seguente:

   "Art. 12
   (Procedure di aggiudicazione)
   
   2. Si intende:
   
   b) per procedura ristretta, quella alla quale partecipano solo
      i candidati invitati dal soggetto aggiudicatore;".
   
2. Il  testo dell'articolo  24, comma  1, lettera  b),  del  DLgs
17.03.1995, n. 158, è il seguente:

   "Art. 24
   (Aggiudicazione)
   
   1. Fatte  salve le  disposizioni legislative,  regolamentari o
   amministrative  relative   alla   remunerazione   di   servizi
   specifici, gli  appalti disciplinati dal presente decreto sono
   aggiudicati in base ad uno dei seguenti criteri:
   
   b) quello  dell'offerta   economicamente    più  vantaggiosa,
      valutabile in  base ad  elementi diversi, variabili secondo
      la natura dell'appalto, quali il termine di esecuzione o di
      consegna, il costo di gestione, il rendimento, la qualità,
      le  caratteristiche   estetiche  e  funzionali,  il  valore
      tecnico,  il  servizio  successivo,  l'assistenza  tecnica,
      l'impegno in  materia di pezzi di ricambio, la sicurezza di
      approvvigionamento, il  prezzo; in  tal  caso  il  soggetto
      aggiudicatore indica,  nel capitolato  d'oneri o nel bando,
      possibilmente nell'ordine  decrescente dell'importanza  che
      è  loro   attribuita,  tutti   i   criteri   che   intende
      applicare.".
   
NOTA ALL'ARTICOLO 18

Il testo  dell'articolo 26, allegato A, del RD 8 gennaio 1931, n.
148, recante Coordinamento delle norme sulla disciplina giuridica
dei rapporti  collettivi del  lavoro con  quelle sul  trattamento
giuridico-economico del personale delle ferrovie, tranvie e linee
di navigazione interna in regime di concessione, è il seguente:

   "Art. 26
   
   In caso  di cessione  di linee  ad altra azienda, o fusione di
   aziende, devono  essere osservate  le  disposizioni  stabilite
   dall'autorità governativa  all'atto  dell'approvazione  della
   cessione o  della fusione pel passaggio del personale di ruolo
   alla nuova  azienda, mantenendo,  per quanto  è possibile, al
   personale   un    trattamento   non    inferiore   a    quello
   precedentemente goduto e assicurando i diritti acquisiti.
   
   In caso  di mutamento nei sistemi di esercizio, l'azienda deve
   utilizzare, in  quanto sia  dichiarato  idoneo  dall'autorità
   governativa, e  nei limiti  dei posti  da questa  riconosciuti
   necessari,   il    personale   addetto    ai   vari   servizi,
   rispettandone, per quanto è possibile, i diritti acquisiti.
   
   Nei casi  di cui  ai  due  comma  precedenti  ed  in  caso  di
   riduzione  di   posti  per   limitazione,  semplificazione   o
   soppressione    di     servizi,    debitamente     autorizzata
   dall'autorità  governativa,   l'azienda  può   procedere  ai
   necessari esoneri  di agenti nelle qualifiche in cui risultino
   le eccedenze,  salvo ad assegnarli nei limiti del possibile ad
   altre qualifiche  immediatamente inferiori, tenendo presenti i
   requisiti preferenziali  di cui  all'ultimo comma  dell'art. 9
   del presente regolamento.
   
   L'azienda è  tenuta a  riprendere di  preferenza  gli  agenti
   esonerati, che  ne facciano  domanda, a  misura che si rendono
   vacanti i  posti, cui  essi sono  idonei, purchè  durante  il
   servizio precedentemente  prestato non  siano incorsi  in  una
   delle mancanze  previste dagli  articoli 43  e 45.  Il diritto
   alla preferenza si estingue dopo il quinto anno dall'esonero.
   
   Nei casi  considerati dal  presente articolo  ed in  quello di
   cessazione definitiva dell'esercizio è accordata al personale
   esonerato, che  non abbia  maturato diritto  a  pensione,  una
   indennità di  buonuscita nella misura di un mese di stipendio
   o paga  ultimi raggiunti  per i  primi cinque  anni, e  di  15
   giorni per  i  successivi  anni  di  servizio  esclusi  quelli
   prestati in condizione di ordinario o di straordinario.
   
   In ogni  caso l'indennità non può essere minore di due mesi,
   nè maggiore  di dodici  mesi dello  stipendio o  paga  ultimi
   raggiunti.
   
   Nei   casi    di   riduzione   di   posti   per   limitazione,
   semplificazione o  soppressione di servizi, l'agente esonerato
   conserva il diritto di preferenza qualora rifiuti l'indennità
   entro due mesi dalla notifica fattagli.".
   
NOTE ALL'ARTICOLO 19

1. Il  testo del  articolo 13, comma 1, lettere b) e d), del DLgs
n.  158/95,  recante  Attuazione  delle  direttive  90/531/CEE  e
93/38/CEE relative alle procedure di appalti nei settori esclusi,
è il seguente:

   "Art. 13
   (Procedura negoziata senza pubblicazione del bando)
   
   1. Gli  appalti  disciplinati  dal  presente  decreto  possono
   essere   affidati    mediante   procedura   negoziata,   senza
   pubblicazione preventiva di un bando, nei seguenti casi:
   
   b) nel  caso degli  appalti rispondenti esclusivamente a scopi
      di ricerca,  di sperimentazione,  di studio o di sviluppo e
      non allo  scopo di assicurare la redditività o il recupero
      delle  spese   di  ricerca   e  di   sviluppo,   semprechè
      l'aggiudicazione dell'appalto  non pregiudichi  l'indizione
      di una  gara per  gli appalti  successivi  che  perseguano,
      segnatamente, questi scopi;
   d) nella  misura    strettamente    necessaria,    quando  per
      l'eccezionale    urgenza     derivante    da    avvenimenti
      imprevedibili  per  il  soggetto  aggiudicatore  i  termini
      stabiliti per  le procedure  aperte o ristrette non possono
      essere rispettati;".
   
   2. Il  DM trasporti  448/1991 reca  Regolamento di  attuazione
   della 21  giugno 1989  che modifica la direttiva del Consiglio
   n.  562  del  12  novembre  1974  riguardante  l'accesso  alla
   professione di  trasportatore di  viaggiatori  su  strada  nel
   settore dei trasporti nazionali ed internazionali.
   
NOTA ALL'ARTICOLO 20

La LR n. 76/96 reca Disciplina degli accordi di programma e delle
conferenze dei servizi.

NOTA ALL'ARTICOLO 21

Il testo  dell'articolo 4  della LR n. 5/95, recante Norme per il
governo del territorio, è il seguente:

   "Art. 4
   (Sistema informativo territoriale)
   
   1. La  Regione, le  Province e  i Comuni  singoli o  associati
   partecipano alla formazione e gestione del sistema informativo
   territoriale (S.I.T.).
   
   2.  Il   S.I.T.   costituisce   il   riferimento   conoscitivo
   fondamentale per  la definizione  degli atti  di  governo  del
   territorio e per la verifica dei loro effetti.
   
   3. Sono compiti del S.I.T.:
   
   a) l'organizzazione della conoscenza necessaria al governo del
      territorio, articolata  nelle fasi  della individuazione  e
      raccolta dei  dati riferiti  alle  risorse  essenziali  del
      territorio, della  loro integrazione con i dati statistici,
      della   georeferenziazione,    della    certificazione    e
      finalizzazione,   della    diffusione,   conservazione    e
      aggiornamento;
   b) la   definizione  in  modo  univoco  per  tutti  i  livelli
      operativi  della   documentazione  informativa  a  sostegno
      dell'elaborazione programmatica  e progettuale  dei diversi
      soggetti e nei diversi settori;
   c) la  registrazione degli  effetti indotti  dall'applicazione
      delle  normative  e  dalle  azioni  di  trasformazione  del
      territorio.
   
   4. Il  S.I.T. è  accessibile a tutti i cittadini e vi possono
   confluire,   previa    certificazione   nei   modi   previsti,
   informazioni provenienti  da enti  pubblici e  dalla comunità
   scientifica.
   
   5. Alla costituzione e alla disciplina del S.I.T. si provvede,
   anche con  atti successivi,  entro un  anno, d'intesa  con  le
   Province e  i Comuni,  nel quadro  degli adempimenti  previsti
   dallo Statuto  regionale per  garantire la  disponibilità dei
   dati informativi.".
   
NOTA ALL'ARTICOLO 25

Il testo dell'articolo 18 della legge n. 689/1981 è il seguente:

   "Art. 18
   (Ordinanza-ingiunzione)
   
   Entro  il   termine  di   trenta  giorni   dalla  data   della
   contestazione   o    notificazione   della   violazione,   gli
   interessati possono  far pervenire  all'autorità competente a
   ricevere  il   rapporto  a   norma  dell'articolo  17  scritti
   difensivi e  documenti e  possono chiedere  di essere  sentiti
   dalla medesima autorità.
   
   L'autorità competente, sentiti gli interessati, ove questi ne
   abbiano fatto  richiesta, ed  esaminati i  documenti inviati e
   gli argomenti  esposti negli  scritti  difensivi,  se  ritiene
   fondato l'accertamento,  determina, con ordinanza motivata, la
   somma dovuta  per la  violazione e  ne ingiunge  il pagamento,
   insieme con  le spese,  all'autore della  violazione  ed  alle
   persone che  vi sono obbligate solidalmente; altrimenti emette
   ordinanza motivata  di archiviazione  degli atti comunicandola
   integralmente all'organo che ha redatto il rapporto.
   
   Con   l'ordinanza-ingiunzione    deve   essere   disposta   la
   restituzione, previo  pagamento delle spese di custodia, delle
   cose sequestrate,  che non  siano  confiscate  con  lo  stesso
   provvedimento.  La  restituzione  delle  cose  sequestrate  è
   altresì disposta con l'ordinanza di archiviazione, quando non
   ne sia obbligatoria la confisca.
   
   Il pagamento  è effettuato  all'ufficio  del  registro  o  al
   diverso ufficio indicato nella ordinanza-ingiunzione, entro il
   termine  di   trenta  giorni   dalla  notificazione  di  detto
   provvedimento, eseguita nelle forme previste dall'articolo 14;
   del pagamento  è  data  comunicazione,  entro  il  trentesimo
   giorno, a  cura dell'ufficio che lo ha ricevuto, all'autorità
   che ha emesso l'ordinanza.
   
   Il  termine   per  il  pagamento  è  di  sessanta  giorni  se
   l'interessato risiede all'estero.
   
   L'ordinanza-ingiunzione costituisce titolo esecutivo. Tuttavia
   l'ordinanza che  dispone la confisca diventa esecutiva dopo il
   decorso del  termine per  proporre opposizione, o, nel caso in
   cui l'opposizione  è proposta,  con il passaggio in giudicato
   della sentenza con la quale si rigetta l'opposizione, o quando
   l'ordinanza  con   la  quale  viene  dichiarata  inammissibile
   l'opposizione o  convalidato il  provvedimento opposto diviene
   inoppugnabile  o   è  dichiarato   inammissibile  il  ricorso
   proposto avverso la stessa.".
   
NOTE ALL'ARTICOLO 31

1. Il  testo dell'articolo 5 della LR 28 febbraio 1984, n. 14, è
il seguente:

   "Art. 5
   (Tipologia dei servizi)
   
   I  servizi   di  trasporto   pubblico,  avuto   riguardo  alle
   caratteristiche d'esercizio, si distinguono in:
   
   a) ordinari;
   b) speciali,  quando il  servizio sia  riservato a determinate
      categorie di utenti ed a condizioni atipiche di trasporto;
   c) turistici,   quando    abbiano    finalità  esclusivamente
      turistiche;
   d) sperimentali,  quando abbiano  la  finalità  di  accertare
      alcune caratteristiche  del  traffico  (anche  in  funzione
      dell'individuazione  di  nuove  linee),  o  si  riferiscono
      all'introduzione di nuove tecnologie.".
   
2. La  LR n. 96/97 reca Norme transitorie in materia di trasporto
pubblico locale.

NOTE ALL'ARTICOLO 33

1. Il  testo dell'articolo  16 e del comma 1 dell'articolo 17 bis
(inserito con  LR n. 58/95) della LR 18 maggio 1983, n. 33, è il
seguente:

   "Art. 16
   
   1. Alle  categorie di cittadini residenti nel territorio della
   Regione Toscana indicate al terzo comma del presente articolo,
   può essere  rilasciato uno  dei seguenti  titoli di viaggio a
   tariffa agevolata:
   
   a) abbonamento  annuale senza  limitazione  del  numero  delle
      corse, valido per la rete urbana della città di residenza;
   b) abbonamento  annuale senza  limitazione  del  numero  delle
      corse,  valido   per  un   percorso  svolgentesi  su  linee
      ordinarie extraurbane;
   c) abbonamento  annuale senza  limitazione  del  numero  delle
      corse, cumulativo del titolo di cui alla precedente lettera
      b), e  del  titolo  di  cui  alla  precedente  lettera  a),
      riferibile alla  rete urbana della città di residenza o di
      destinazione.
   
   2. Alle categorie medesime possono inoltre essere rilasciati i
   seguenti titoli:
   
   a) biglietto  corsa semplice  o a  tempo, adottato  nei centri
      dotati di  servizi urbani  che, alla  tariffa aziendale dei
      biglietti medesimi,  dà diritto  alla libera  circolazione
      per giorni uno sulla rete a cui il biglietto si riferisce;
   b) biglietto corsa semplice per percorsi extraurbani che, alla
      tariffa  relativa   al  percorso  di  andata,  dà  diritto
      all'effettuazione del percorso in andata ed in ritorno.
   
   3. I  titoli di  cui ai precedenti comma del presente articolo
   possono essere rilasciati:
   
   a) agli  invalidi civili  e di  lavoro con invalidità pari al
      100%;
   b) agli  invalidi civili e di lavoro con invalidità superiore
      o uguale  al 67%  se titolari  di reddito annuale personale
      imponibile ai  fini dell'IRPEF  non  superiore  alla  cifra
      ottenibile moltiplicando  per due  l'importo indicato  alla
      successiva lettera g) punto 1.;
   c) alle   persone  handicappate riconosciute  in situazione di
      gravità ai  sensi degli artt. 3 e 4 della legge 3 febbraio
      1992 n. 104;
   d) ai soggetti privi della vista e sordomuti di cui agli artt.
      6 e 7 della legge 2 aprile 1968 n. 482;
   e) agli     invalidi    minori  di  18  anni  che  beneficiano
      dell'indennità di  accompagnamento di  cui alle  leggi  28
      marzo 1968  n. 406,  11 febbraio  1980 n.  18 e 21 novembre
      1988 n. 508 oppure dell'indennità di frequenza di cui alla
      legge 11 ottobre 1990, n.289;
   f) ai  Cavalieri di  Vittorio  Veneto,  ai  mutilati  ed  agli
      invalidi di  guerra  e  di  servizio,  ed  ai  perseguitati
      politici antifascisti o razziali riconosciuti;
   g) a  tutti coloro  che abbiano  compiuto i  65 anni  di  età
      purchè:
   
     1. se  celibi, vedovi,  liberi  di  stato  o  giudizialmente
        separati,  siano   percettori  di   un  reddito   annuale
        personale imponibile,  ai fini  dell'IRPEF, non superiore
        all'importo della  pensione minima  di vecchiaia  erogata
        dall'INPS maggiorata  ai sensi della legge 15 aprile 1985
        n. 140 e successive modifiche o integrazioni;
     2. se  coniugati,   qualora   il   reddito    personale  del
        richiedente non  superi  quello  indicato  al  precedente
        punto 1.  ed il  reddito annuale di coppia non superi 2,5
        volte il medesimo limite di reddito.
     4. Ai  fini della   determinazione   del   reddito  per  gli
        appartenenti alle  categorie di  cui alle lettere b) e g)
        del comma precedente, non si computa il reddito derivante
        dall'unità immobiliare di proprietà se essa sia adibita
        ad abitazione  e costituisca  l'unica unità  immobiliare
        posseduta.
     5. La  validità dei  titoli di  cui al  primo ed al secondo
        comma rilasciati  ad  invalidi  che  abbiano  diritto  di
        accompagnamento ai  sensi  della  vigente  normativa,  è
        estesa, senza sovrapprezzo, all'accompagnatore.
     6. Il   Consiglio    regionale    stabilisce    con  propria
        deliberazione criteri  e modalità  relative al  rilascio
        dei titoli  di cui  al primo  ed  al  secondo  comma,  al
        rimborso delle relative minori entrate aziendali, nonchè
        le tariffe  di vendita  all'utenza dei  titoli di  cui al
        primo comma.".
     
   "Art. 17-bis
   
   A bordo  dei mezzi in servizio di trasporto pubblico locale è
   obbligatoria la vendita dei biglietti per corsa semplice; ove,
   sui servizi  urbani, i  biglietti  per  corsa  semplice  siano
   sostituiti con i biglietti a tempo, è obbligatoria la vendita
   di questi ultimi.".
   
2. Il testo dell'articolo 36, comma 3, della LR 28 febbraio 1984,
n. 14, è il seguente:

   "Art. 36
   (Disposizioni finanziarie)
   
   Contributo all'Ente  F.S.  per  l'ammodernamento  della  linea
   ferroviaria Cecina-Volterra
   
   1.  La  Regione  assegna  all'Ente  FS  per  l'ammodernamento,
   risanamento e sviluppo della linea ferroviaria Cecina-Volterra
   un contributo  di L.1.800.000.000 per il biennio 1988-1989, di
   cui L.1.000.000.000  per l'anno  1988, sulla  base di apposito
   protocollo d'intesa  da stipularsi fra la Regione, l'Ente FS e
   gli enti locali territoriali interessati.
   
   2. Alla  stipula del  protocollo d'intesa e all'erogazione del
   contributo provvede la Giunta regionale.

TRASPORTI
ATTRIBUZIONI DELEGHE

