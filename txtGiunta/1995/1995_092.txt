Utilizzazione  ai   fini  faunistici  e  faunistico-venatori  del
patrimonio agricolo forestale regionale.

Il Consiglio Regionale ha approvato il 20-9-1994
Il Presidente  della Giunta  Regionale promulga la seguente legge
regionale:

ARTICOLO 1

Il patrimonio  agricolo e  forestale regionale, di cui alla Legge
regionale  4   settembre  1976  n.  64,  è  utilizzato  ai  fini
faunistici   e    faunistico-venatori,   acquisito    il   parere
dell'Istituto  Nazionale  per  la  Fauna  Selvatica,  secondo  le
indicazioni dell'allegato A.

ARTICOLO 2

Il Consiglio  regionale, su  richiesta delle  Province e  sentito
l'Istituto Nazionale  per la Fauna Selvatica, può procedere, per
una corretta  gestione dei  singoli  complessi,  alla  variazione
delle zone  perimetrate nell'allegato  A, ai  fini  faunistici  e
faunistico-venatori.

La presente  legge è  pubblicata sul  Bollettino Ufficiale della
Regione. È fatto obbligo a chiunque spetti di osservarla e farla
osservare come legge della Regione Toscana.

Firenze 7 settembre 1995

MARCUCCI
(Incaricata con DPGR n. 221 del 15.6.95)

La presente  legge approvata dal Consiglio regionale nella seduta
del  20.9.1994   è  stata   dichiarata  legittima   dalla  Corte
Costituzionale ai  sensi dell'art.  127 della  Costituzione,  con
sentenza n. 248 depositata in cancelleria il 16.6.1995.

Allegato A
UTILIZZAZIONE  A   FINI  FAUNISTICI  E  FAUNISTICO  VENATORI  DEL
PATRIMONIO AGRICOLO FORESTALE

PREMESSA

Il presente allegato è stato redatto sulla base di dati rilevati
da due ricerche: una condotta dalla facoltà di Scienze Agrarie e
Forestali dell'Università degli Studi di Firenze e l'altra della
Soc. Cooperativa  SCAF, tese  a individuare  criteri di  gestione
forestale,  faunistica   e  faunistico-venatoria  del  patrimonio
agricolo-forestale della regione.

Tali ricerche  sono state il supporto descrittivo per evidenziare
caratteristiche  ambientali   e  faunistiche   delle   proprietà
regionali.

Per quanto  riguarda la  destinazione d'uso  a  fini  faunistico-
venatori di  tutte le  proprietà regionali,  anche al  di  fuori
delle  foreste   demaniali  propriamente   dette,  cioè   quelle
trasferite dalla  ex A.S.F.D.  alle Regioni  ai  sensi   del  DPR
616/76, sono  state direttamente  interpellate le Amministrazioni
Provinciali circa le proposte contenute nei vari piani faunistici
provinciali.

Tale verifica  si è  resa necessaria  per inquadrare il problema
della destinazione  del  demanio  all'interno  del  programma  di
pianificazione  complessiva   del  territorio,   articolato   per
comprensori, come previsto dall'art. 6 della LR n. 3 del 1994.

La possibilità di usare ai fini faunistico-venatori alcune parti
del  patrimonio  regionale  è  stata  considerata  solo  per  le
Province dove  la percentuale  complessiva delle aree protette, a
vario titolo,  risulta, in  base alle  indicazioni fornite  dalle
stesse  Amministrazioni   Provinciali,  superiore  al  20%  della
superficie agro-silvo-pastorale.

Nelle allegate  planimetrie  in  scala  1:25.000,  suddivise  per
Provincia, sono  state evidenziate  con campitura  a quadretti le
superfici destinate  ad  essere  utilizzate  a  fini  faunistico-
venatori.

COMPLESSO                       N. CARTA      ETTARI

Provincia di Arezzo                     

Alto Tevere                         AR/1       1.093
Alpe della Luna                     AR/2         655
Alpe di Catenaia - Alta Sovara      AR/3         890
Pratomagno                          AR/4       2.447
Cavriglia                           AR/5         126
Alpe di Poti                        AR/6         205
Monte Ginezzo                       AR/7         293

Provincia di Pisa

Monti Pisani                        PI/1         510
S. Luce - Chianni                   PI/2         952
Monte Rufoli                        PI/3         121
Monteverdi - Lustignano             PI/4       1.186
Pavone                              PI/5         188
Ulignano                            PI/6         407
Giardino - Scornabecchi             PI/7          53
Tegoni - Rantia                     PI/8         165

Provincia di Livorno

Valle Benedetta                     LI/1         346
Montenero                           LI/2         887
Sassetta                            LI/3         736

Provincia di Siena

Radicondoli - Falsini               SI/1         300
Radicondoli - Le Carline            SI/2         616
Selva Cotorniano                    SI/3         650
Pentolina                           SI/4         600
Pornella                            SI/5         450
Iesa                                SI/6          62
Monte Pescini                       SI/7         300
Madonna della Querce                SI/8       1.550

Provincia di Grosseto

Bandite di Scarlino                 GR/1       2.900
Poggio Malabarba                    GR/2         113
Colline Metallifere                 GR/3       8.403
Belagaio                            GR/4         650
Rengoni                             GR/5         110
Capalbio Seggiano                   GR/6         429

                   PROVINCIA DI MASSA CARRARA
                                
BRATTELLO
Caratteristiche ambientali

Il territorio  di questa  proprietà ricopre una superficie molto
ridotta  (332,1  ettari)  ed  è  ubicato  sull'Appennino  Tosco-
Emiliano, interamente nel Comune di Pontremoli.

La  gestione   di  questo   complesso,  derivante  dalle  Foreste
Demaniali  di   Lucca,  spetta   alla  Comunità   Montana  della
"Lunigiana.

La foresta  del Brattello  si estende a cavallo dello spartiacque
tosco-  emiliano   in  prossimità  del  Passo  della  Cisa,  con
andamento  prevalente   sud-  ovest   nord-est.  L'altitudine  è
compresa fra  le quote massima di 1100 m s.l.m. e minima di 900 m
s.l.m..

Il paesaggio  si presenta  con morfologia  moderatamente accliva,
prevalgono  pendenze  comprese  fra  il  25  ed  il  50%,  ma  si
riscontrano  anche   pendici  aspre   e  talvolta   difficilmente
percorribili.

L'area è  solcata da  numeri ruscelli  dei quali  solo due danno
origine a  corsi d'acqua  perenni (il  fosso della  Bodiga ed  il
Canale di Canna Morta), mentre gli altri limitano la loro portata
durante i periodi di pioggia.

Il clima  è di tipo mediterraneo, con precipitazioni concentrate
nel periodo autunnale, mentre la quantità minima si riscontra in
estate.

Le precipitazioni nevose sono frequenti nel periodo invernale, ma
l'influenza benefica  del mare  fa si  che la neve non permanga a
lungo sul  terreno (30/35 giorni non continuativamente). Il manto
nevoso raggiunge punte massime di altezza di circa 2 m..

L'accesso principale  alla Foresta  è dal  Passo del  Brattello,
sulla provinciale n. 39 che collega Pontremoli con Borgotaro.

Da qui  si diparte  una rotabile  che si  addentra nel territorio
demaniale; questa,  assieme ad  un'altra rotabile, rappresenta la
strada principale  del complesso, essendo anche la via di accesso
dalla parte  meridionale (da  s. Rocco-Guinadi). Da segnalare che
pur con  la presenza  di una buona rete viaria principale, quella
secondaria è pressochè inesistente.

L'uso del suolo risulta il seguente:

- Bosco ceduo                                 140,0 ha
- Fustaia                                     192,1 ha
                                             ---------
Totale                                        332,1 ha
                                             =========

Il ceduo  è rappresentato in prevalenza da soprassuoli di faggio
trattati in maniera difforme, generalmente in mediocri condizioni
vegetative. Nella  fascia sottostante  prevalgono invece  cerro e
castagno, che danno luogo a boschi più interessanti, soprattutto
sotto il profilo faunistico.

La fustaia  costituisce la  classe colturale  più rappresentata,
fatto da collegarsi alla notevolessima diffusione che hanno avuto
in questa  zona gli  impianti artificiali  di conifere  che  sono
andati  ad   occupare  tutti   gli   spazi   aperti   abbandonati
dall'agricoltura  e  dalla  pastorizia.  Le  specie  maggiormente
impiegate sono  pino nero,  pino silvestre,  abete bianco,  abete
rosso, douglasia, sia allo stato puro che, più spesso, misto.

Questi soprassuoli  non risultano in buone condizioni di sviluppo
e lamentano  numerosi  danni,  in  prevalenza  dovuti  ad  agenti
meteorici. Ciò  è spesso  imputabile  alla  totale  assenza  di
interventi colturali a carico degli stessi.

Gestione faunistica e venatoria

L'intera zona  costituisce un  ottimo ambiente di sosta e rifugio
per l'avifauna  migratrice ed i rapaci, ed è da tempo sottoposta
a regime di divieto di caccia, che viene confermato.

                       PROVINCIA DI LUCCA
                                
GARFAGNANA
Il comprensorio  in  esame  insiste  sull'alta  valle  del  Fiume
Serchio e  fa riferimento  alla proprietà  della Regione Toscana
(complesso dell'Alto  Serchio  Apuano)  gestite  dalla  Comunità
Montana della  "Garfagnana" che  amministra i complessi dell'Alto
Serchio Appenninico, estendentisi per ettari 6932,70 (ubicato nei
comuni di  Giuncugnano, Sillano,  Piazza al  Serchio,  S.  Romano
G.na, Villa  Collemandina, Castiglione  G.na,  Pieve  Fosciana  e
Fosciandora)  e   dell'Alto  Serchio   Apuano  che   ricopre  una
superficie di 7665,20 ha (ubicato nei comuni di Minucciano, Vagli
di Sotto,  Careggine, Castelnuovo  G.na, Molazzana,  Gallicano  e
Vergemoli).

È comunque  da notare  come 3.194  ha  ricadenti  in  comune  di
Sillano siano  stati riconosciuti  di  uso  civico  e  restituiti
pertanto  alle   comunità  locali   di  Soraggio  e  Dalli,  che
provvederanno alla gestione in modo autonomo.

A) Alto Serchio Apuano

Caratteristiche ambientali

Questo complesso,  che si  estende per  una superficie  totale di
6932,70 ha,  parte dalla  catena montuosa  delle Apuane  posta in
riva destra  del fiume Serchio, corso che divide questo complesso
montuoso da quello appenninico.

La catena  apuana ha  un aspetto estremamente aspro e accidentato
assimilabile spesso a quello alpino.

Presenta numerose  vette di  rilievo: M.  Pisanino (1946  m.); M.
Grondilice (1809  m.); M.  Cavallo (1889  m.); Pania  della Croce
(1859 m.); M. Tambura (1890 m.); M. Sumbra (1764 m.); Pania Secca
(1711 m.).

Il  territorio   di  proprietà  pubblica  si  presenta  alquanto
frastagliato e  costituito da  innumerevoli  corpi  separati  dei
quali quello  di maggiore  estensione ricomprende  la dorsale che
dal monte  Ilese arriva  fino a  Pizzo d'Uccello, M. Pisanino, M.
Grondilice, M.  Tambura, Alto  di Sella,  M. Macina,  M.  Sumbra,
prolungandosi fino alla Pania Secca e Pania della Croce.

Altre frazioni  di proprietà  pubblica si  trovano sparse un pò
ovunque, ma  non raggiungono  mai corpi  di dimensioni  rilevanti
(solo in casi sporadici superano i 200 ettari).

Da rilevare  inoltre come  all'interno della  proprietà pubblica
siano presenti inclusi di proprietà privata che contribuiscono a
rendere ancora più complicata la gestione di queste superfici.

Il complesso  apuano  dal  punto  di  vista  idrico  si  presenta
abbastanza ricco;  i principali  corsi d'acqua che lo interessano
sono: il  torrente Acqua  Bianca, l'Edro,  la turrite  secca e la
Turrite di Gallicano.

Il clima  è di tipo mediterraneo con piovosità minima in estate
e massima in autunno. La media annua supera i 2.000 mm..

Estremamente variabile  la permanenza  della neve  al suolo  e lo
spessore del manto nevoso a seconda della orografia dell'area.

Nelle zone  più elevate  le prime nevicate compaiono nella prima
metà di  dicembre ed  il manto  nevoso permane sul terreno anche
per 4  - 5 mesi raggiungendo fino a 4 metri di altezza. Si tratta
comunque di  valori riferiti  alle zone più elevate, normalmente
si hanno  valori che si aggirano intorno ai 50 - 60 di permanenza
del manto nevoso per altezze di 150 - 200 cm..

La viabilità  si presenta  generalmente scarsa  sia  per  quanto
riguarda la rete principale che le vie di penetrazione.

L'uso del suolo è così ripartito:

- Fustaia                                          402,70 ha
- Ceduo                                           4871,20 ha
- Pascoli e incolti pascolitivi                    893,10 ha
- Colture agrarie                                  7,00 ha
- Nudi e incolti                                   758,60 ha
                                                  -----------
Totale                                            6932,70 ha

Le fustaie  sono rappresentate  in prevalenza da boschi di faggio
governati ad  alto fusto in seguito ad interventi di avviamento a
carico del  ceduo preesistente, nonché da boschi di conifere sia
allo stato  puro (pino  nero e  abete bianco)  che  misti  (abete
bianco,  abete  rosso,  pino  nero  e  laricio,  douglasia,  pino
Silvestre, con  modesta presenza  di  latifoglie  e  quali  acero
montano, frassino maggiore) di origine artificiale.

Da sottolineare  la diffusione  di boschi  misti  di  conifere  e
latifoglie originatesi in seguito alla conversione all'alto fusto
dei cedui  di cerro,  di  castagno,  di  faggio,  precedentemente
sottoposti a rinfoltimento con conifere.

Infine da  registrare la  presenza, se pur minima, di superfici a
castagneto di frutto attualmente quasi del tutto abbandonati.

I cedui  sono costituiti  in prevalenza  da faggio  e carpino, in
consociazione con  cerro, acero,  frassino, nocciolo,  ontano. Si
presentano generalmente  in discrete  condizioni vegetative se si
eccettuano soprassuoli  ubicati nei  versamenti più  acclivi, al
limite della vegetazione arborea, su terreni poveri o comunque in
stazioni sfavorevoli.

Si trovano  inoltre alle  quote inferiori  boschi a prevalenza di
cerro, roverella, nonché castagno.

Da sottolineare  che  questi  soprassuoli  sono  stati  in  parte
sottoposti a  tagli di avviamento all'alto fusto, a partire dalle
zone ubicate  nelle  stazioni  più  favorevoli  o  comunque  ben
accessibili.

I pascoli  e prati pascoli interessano una modesta superficie. Si
tratta in  prevalenza di  terreni parzialmente pascolitivi invasi
da   vegetazione    infestante   (mirtillo,    ginepro,    ecc.),
frequentemente interrotti da estesi affioramenti rocciosi. Questi
terreni, pur  essendo  sostanzialmente  da  annoverarsi  fra  gli
incolti sterili, o quasi sterili, consentono qualche possibilità
di pascolamento sia pure a tratti e su modeste superfici.

Questa classi  colturale occupa  generalmente la  parte più alta
(al  di   sopra  della  vegetazione  arborea)  dei  versanti  dei
principali rilievi  montuosi della  catena apuana  (Pania  Secca,
Pania della Croce, M. Sumbra, M. Tamburo, M. Pisanino).

I terreni  agrari hanno una consistenza irrilevante (7 ha) e sono
quasi sempre  rappresentati da piccoli appezzamenti ubicati nelle
immediate vicinanze dei centri abitati.

Nudi e  incolti ricoprono  invece  una  superficie  di  un  certo
rilievo e  sono riferibili  ad aree  rocciose, cave,  ex  coltivi
abbandonati, ecc.

Gestione faunistica e venatoria

Le Alpi  Apuane hanno  un notevolissimo  valore  naturalistico  e
paesaggistico  ambientale,   tanto  che  la  Regione  Toscana  ha
istituito il  Parco delle  Alpi Apuane, sottoponendo quindi tutta
l'area a regime di divieto di caccia.

Ciò  vale   ovviamente  anche   per  le   proprietà  demaniali,
ricomprese all'interno del perimetro del Parco.

B) Alto Serchio Appenninico

Caratteristiche ambientali

Questo complesso  interessa la  catena appenninica  che  sovrasta
l'alta valle  del Serchio  e ricopre  una  superficie  di  7665,2
ettari.  Anche  questo  comprensorio,  al  pari  del  precedente,
risulta  alquanto   frastagliato  e   suddiviso  in  più  corpi;
frequentissimi sono  gli inclusi  di proprietà  privata. I corpi
principali sono individuabili secondo quanto segue:

- il  primo delimitato  a monte  della cresta  che va  dalla cima
Cervia prosegue per il M. Tondo, M. Scalocchia, M. Ischia fino al
Passo di  Pradarena, mentre  a valle giunge fino nei pressi delle
località Pontecchio e Dalli di Sotto;

- il  secondo delimitato  a nord  dal crinale  che dal M. Asinara
giunge al  M. Sillano,  le Pozzaie,  il M.  Castellino fino al M.
Prato e  al Passo  di M. Vecchio, mentre a valle giunge fino alle
località Collecchio, Metello, con frange isolate che si spingono
fino al Canale del Lupo, la Ripa, M. Frignone;

- il  terzo è  delimitato a  nord del  crinale che da M. Vecchio
prosegue per  le Forbici,  M. Giovarello,  fino  al  Passo  delle
Radici, mentre  a valle  si spinge con una frangia fino a Corfino
(ricomprendendo la  Pania  di  Corfino),  con  un'altra  fino  in
località   Sassorosso,   con   una   terza   fino   a   Valbona,
ricomprendendo il  contrafforte denominato Le Penne d'Arciana, ed
un'ultima che  dalla Alpe  di S.  Pellegrino si spinge fino al M.
Spicchio, al M. Albano, al M. Romacchio.

La dorsale  appenninica, pur raggiungendo altitudini notevoli che
sfiorano i  2.000 metri  (la cima  più alta  è il  M. Prado che
raggiunge i  2.054 m.) presenta, rispetto alle Apuane, forme più
tondeggianti dei rilievi, maggiore linearità orografica, pendici
più ampie e dolcemente modellate anche se notevolmente declivi e
interessate da  un più  alto numero  di corsi d'acqua decorrenti
normalmente all'ampio solco dei Serchio. Fra le cime più elevate
riscontrabili lungo  la dorsale  appenninica citeremo anche il M.
Castellino (m.  1918), M.  Tondo (m. 1782), M. Asinara (m. 1730),
M. Sillano (1874), Le Pozzaie (m. 1834), M. Vecchio (n. 1982), M.
Cella (m. 1947), M. Romacchio (n. 1702).

Come già  accennato la  dorsale appenninica  è  caratterizzata,
rispetto a  quella apuana,  da una  maggiore ricchezza  idrica: i
corsi di acqua di Romano, il Corfino, l'Esarulo, il Sillico ed il
Lesarana.

Le caratteristiche  climatiche evidenziano  un regime  idrico con
massimo autunnale  e minimo  estivo e  con  medie  annue  che  si
aggirano intorno ai 1600 mm..

Le precipitazioni  nevose sono  generalmente abbondanti; il manto
nevoso permane  sul terreno  in media  40 -  60 giorni con valori
massimi di  circa 150  giorni nei rilievi più alti e con altezze
che possono raggiungere anche i 3 metri.

La  viabilità   di  accesso  alle  diverse  zone  del  complesso
forestale è  generalmente discreta,  sia per  quanto riguarda le
vie  principali  di  comunicazione  che  quelle  di  penetrazione
all'interno   della   foresta,   rappresentate   da   camionabili
secondarie, corrarecce, piste di esbosco, ecc..

L'uso del suolo risulta il seguente:

- Fustaia                               3216,20 ha
- Ceduo                                 3251,90 ha
- Pascoli prati pascoli                  821,60 ha
- Nudi e incolti                         375,50 ha
                                        ----------
Totale                                  7665,20 ha
                                        ==========

La fustaia  è costituita,  in prevalenza,  da faggio  allo stato
puro,  derivante  da  tagli  di  conversione  del  ceduo.  Questi
interventi, inizialmente  effettuati a carico di quei soprassuoli
in migliori  condizioni vegetative  e ubicati  in stazioni  più,
favorevoli, sono stati via via estesi a gran parte del ceduo, non
interessando in pratica unicamente quelle formazioni dislocate su
versanti a pendenza elevata o estremamente poveri.

Sono presenti altresì boschi di conifere sia puri (abete bianco,
pino nero)  che misti  (abete bianco,  abete rosso,  pino nero  e
laricio, pino  silvestre, douglasia).  Da rilevare la presenza di
boschi misti  di conifere  e latifoglie,  originatisi in  seguito
alla conversione  all'alto fusto  di cedui  di cerro,  castagno e
faggio precedentemente sottoposti a rinfoltimento con conifere.

Il castagneto  da frutto  è scarsamente rappresentato: interessa
infatti poco  più di  32  ettari  quasi  interamente  sottoposti
tuttora a coltura.

Anche i  cedui  sono  a  prevalenza  di  faggio,  ma  gran  parte
risultano già  avviati a fustaia, anche se non presentano ancora
caratteristiche tali  da poter  essere inseriti  nella precedente
classe colturale.  Alle quote  inferiori  troviamo  formazioni  a
ceduo di  castagno  e  di  cerro,  spesso  in  consociazione  con
carpino, orniello, acero, sorbo, nocciolo, ecc.

Gestione faunistica e venatoria

Viene trattata  assieme al  paragrafo relativo al complesso Medio
Serchio, viste le comuni caratteristiche.

MEDIO SERCHIO
Caratteristiche ambientali

La Comunità  Montana della "Media Valle del Serchio" gestisce il
complesso del  Medio Serchio  che si  estende per  4232,6  ettari
interessando  i   comuni  di  Bagni  di  Lucca,  Barga,  Coreglia
Antelminelli, Fabbriche di Vallico.

La proprietà demaniale, cui fanno parte soprattutto i terreni di
maggior quota,  si presenta  con limiti  molto  irregolari;  sono
frequenti  aree   distaccate  spesso   di  dimensioni   inferiori
all'ettaro.

La proprietà  regionale "Medio  Serchio Appenninico" si trova ad
occupare  in   gran  parte  le  ultime  sommità  dell'Appennino,
comprese tra le quote di 700 e 1991 m s.l.m. (le parti distaccate
sono a  quota media inferiore, arrivando fino ad un minimo di 200
m s.l.m.  presso il  passo di  Vallico  di  Sotto).  La  zona  è
interessata da  notevoli precipitazioni (1500-2000 mm/anno) anche
se le  aree a  minore quota  arrivano a  registrare un periodo di
relativa siccità,  come dimostra  la presenza di specie vegetali
xerofile tipiche della macchia mediterranea.

Diffuse e  abbondanti anche  le precipitazioni nevose: alle quote
più elevate  la neve  può raggiungere un'altezza di oltre 3 m e
permane sul terreno continuativamente per 3 - 4 mesi.

Molti i  corsi d'acqua  che attraversano la proprietà: si tratta
di  affluenti   diretti  o   indiretti  del   Fiume  Serchio,  in
particolare quelli in sinistra idrografica.

Molti di essi mantengono portata perenne, assicurando una riserva
continua.

Dal  punto  di  vista  geologico  è  possibile  distinguere  due
principali unità strutturali:

- l'arenaria macigno (caratteristica della dorsale appenninica)
- i calcari (più tipici del fondovalle).

Circa l'attuale  utilizzazione del suolo si riportano le seguenti
classi:

- Bosco ceduo                           3216,70 ha
- Fustaia                                317,00 ha
- Pascoli e prati pascoli                588,70 ha
- Nudi e incolti                         110,20 ha
                                        ----------
Totale                                  4232,60 ha
                                        ==========

Il ceduo  ricopre quasi  il 16% della superficie territoriale del
demanio; si  tratta di formazioni miste e pure con faggio (specie
largamente dominante), carpino, castagno, ecc..

In genere si tratta di soprassuoli in buone condizioni vegetative
in cui le classi di età intermedie sono dominanti.

Le fustaie  ricoprono circa il 5% della superficie. Si tratta per
lo più di fustaie di faggio e con faggio dominante. È frequente
anche il  pino nero:  anche i  giovani impianti  sono a  base  di
questa conifera  che in genere ha dato buoni risultati per quanto
riguarda il  miglioramento del  terreno;  spesso  però  le  loro
condizioni  vegetative   sono  mediocri,   per  la   scarsità  o
l'omissione di cure colturali dopo i primi anni dell'impianto.

I pascoli  e prati  pascoli occupano il 14% della superficie e la
loro diffusione  svolge un ruolo positivo sulla presenza di molte
specie selvatiche.

I nudi  e gli incolti sono presenti sul 2,6% della superficie, ma
risultano meno  utilizzabili dagli  animali rispetto  alla classe
precedente, perché spesso esclusivamente rocciosi e cacuminali.

Gestione faunistica e venatoria

All'interno delle  due aree  (Medio ed  Alto Serchio Appenninico)
sono  presenti   alcune  strutture   faunistiche  di  protezione,
istituite in  comprensori di  elevatissimo  valore  ambientale  e
faunistico: la  riserva dell'Orecchiella,  l'Oasi dell'Orrido  di
Botri, l'Oasi del Balzo Nero.

Comunque l'intero  complesso demaniale viene sottoposto al regime
di  divieto  di  caccia,  anche  in  considerazione  dell'attuale
percentuale di  strutture di  protezione esistenti sul territorio
provinciale.

Resta da  sottolineare comunque la necessità di intraprendere un
attento monitoraggio  e controllo  delle popolazioni di cinghiale
che potrebbero,  in assenza  di interventi,  raggiungere densità
incompatibili col  mantenimento di  un corretto equilibrio fauna-
foresta.

                      PROVINCIA DI PISTOIA
                                
APPENNINO PISTOIESE
Il  patrimonio   agricolo-forestale   di   proprietà   regionale
ricadente nell'Appennino  pistoiese ricopre una superficie totale
di 8062,5 ha ripartiti in 4 complessi:

COMPLESSO              SUP. HA     COMUNE

A) Abetone              1388,7     54,4      Cutigliano
                           1,8     S. Marcello
                         810,1     Abetone
                         472,4     Piteglio

B) Melo-Lizzano-
 Spignana               1392,2     1164,1    Cutigliano
                         228,1     S. Marcello

C) Maresca              2227,5     1794,4    S. Marcello
                         433,1     Pistoia

D) Acquerino
 Collina                3104,1     1822,4     Pistoia
                        1108,0     Sambuca P.se
                         173,7     Montale
                       =======
Totale                  8062,5

La gestione  del Demanio  Regionale in  esame  è  affidata  alla
Comunità Montana  "Appennino  Pistoiese"  e  ricade  interamente
nella Provincia di Pistoia.

A) Abetone

Caratteristiche ambientali

La foresta  dell'Abetone si  estende per  1388,7 ha, frammentati,
per quanto  riguarda il  demanio di  proprietà regionale, in tre
corpi principali:  l'alta valle  della Lima,  la parte alta della
Valle del  Sestaione e  il complesso  della Piastra  -  Pian  dei
Rosai.

Il territorio  occupato da  questo  comprensorio  non  è  quindi
morfologicamente omogeneo,  ma  è  diviso  naturalmente  in  due
settori separati  da un  lungo crinale  che dalla Selletta scende
fino al Monte Torto e al Monte Cardoso.

Nella valle  a Nord  di tale  crinale, occupata  dal  bacino  del
Torrente Lima, la foresta è rappresentata da tre parti contigue.
La morfologia  è piuttosto  dolce con pendenze limitate, le zone
rocciose sono  poco estese  e si trovano nella zona a ridosso del
Libro Aperto e lungo piccola parte del Torrente Lima.

La valle  a sud di tale crinale è costituita dalla porzione alta
del  Bacino   del  Sestaione;  essa  è  chiusa  da  uno  stretto
semicerchio di montagna che va dal Monte Gomito (1892 m) all'Alpe
delle Tre Potenze (1940 m) e alla Foce di Campolino (1840 m).

Tutta la  zona si  presenta  abbastanza  ripida,  soprattutto  in
sinistra idrografica,  ove si  hanno frequenti  balzi rocciosi  e
strapiombi. A  occidente diventa  meno impervia  ospitando  anche
conche e  ripiani dove  tra l'altro  trova posto  il Piccolo Lago
Nero, di  origine glaciale.  Tutta  la  testata  della  Valle  è
solcata da  numerosi fossi disposti a ventaglio che danno origine
al Torrente Sestaione.

L'ultima parte  della foresta,  la più  meridionale, occupa  due
versanti contigui divisi dal crinale che da Monte Caligi prosegue
fino alle  Piastre e  a Montorli.  Il versante  occidentale,  che
guarda verso  il Balzo  Nero, è  molto acclive  e roccioso e nel
complesso si  presenta assai  selvaggio e  poco percorribile.  Il
versante orientale, sebbene conservi zone ad elevata rocciosità,
si presenta con asperità morfologiche meno accidentate.

Il complesso  forestale dell'Abetone  si presenta  nel  complesso
ricco di  risorse idriche;  i corsi  d'acqua principali  sono  il
Sestaione e  la Lima,  ma numerosi  risultano anche  i fossi e le
sorgenti perenni.

Il clima  presenta una  piovosità accentuata,  con  media  annua
superiore ai  2500 mm,  con un  massimo autunnale  ed  un  minimo
estivo.

Le nevicate  sono abbondanti  e frequenti, l'innevamento comincia
spesso ai  primi di novembre ed im modo più o meno permanente si
protrae fino  ad aprile, perdurando fino a giugno nelle zone più
elevate. Il  manto nevoso può raggiungere altezze che superano i
3 m.

Dal punto di vista turistico da menzionare l'importanza che tutta
la zona  riveste sia nel periodo estivo che invernale (in foresta
esistono 9  impianti di risalita e relative piste di discesa), si
registra pertanto  una notevole  presenza antropica durante tutto
l'arco dell'anno.

Uso del suolo:

- Fustaia                             563,1 ha
- Ceduo                               596,8 ha
- Pascoli e prati-pascoli             165,0 ha
- Nudi e incolti                       14,9 ha
                                     ---------
Totale                               1388,7 ha
                                      ========

La fustaia  di faggio  è la  maggiormente rappresentata;  è  in
prevalenza originata da avviamento del ceduo; piccoli nuclei sono
di origine artificiale. Si annoverano inoltre fustaie di conifere
e latifoglie,  caratterizzate  da  associazione  faggio  -  abete
bianco e  in alcuni  casi pino nero - faggio e pino nero - ontano
napoletano.

Le fustaie  di conifere sono poco rappresentate e a prevalenza di
abete bianco  allo stato puro o in consociazione con abete rosso,
larice, pino laricio e silvestre.

I cedui sono costituiti in prevalenza da faggio, e per la maggior
parte  sono   classificati  di  "protezione",  mentre  quelli  in
migliori condizioni  vegetative e  ubicati in  stazioni  migliori
sono stati  in gran  parte avviati  all'alto fusto. Sono presenti
inoltre  piccole  superfici  a  ceduo  di  castagno  e  cerro  in
consociazione con carpino, acero, orniello.

I pascoli  sono in  prevalenza posti al di sopra del limite della
vegetazione  arborea.   La  loro   composizione   floristica   è
estremamente  povera   dal  punto   di  vista  foraggero,  ed  è
costituita prevalentemente  da mirtillo,  cervino,  festuca,  con
abbondante diffusione del ginepro.

I nudi  e gli  incolti sono poco rappresentati, e riferiti ad ex-
seminativi abbandonati da più anni.

Gestione faunistica e venatoria

Il complesso Abetone svolge, come già illustrato, una prevalente
funzione paesistica  e turistico-ricreativa.  Pur non presentando
pertanto particolarissime  emergenze faunistiche,  all'infuori di
popolazioni e  nuclei di  ungulati, tale  proprietà è  posta in
regime di divieto di caccia che viene riconfermato.

B) Melo - Lizzano - Sipignana

Caratteristiche ambientali

La Foresta  Demaniale "Melo-Lizzano-Spignana"  si estende  su una
superficie complessiva  di 1392,2  ha, sul  versante  meridionale
dell'Appennino Tosco-  Emiliano tra  le quote  minime  di  650  m
(Spignana - T. Lima) e massime di 1937 m. (M. Libro Aperto).

Si compone  di due  nuclei ben  distinti: il  primo, più  ampio,
definibile come  "Sezione Melo"  si presenta  come un corpo unico
particolarmente  esteso   longitudinalmente  secondo  l'andamento
della dorsale montuosa.

A settentrione  e ad  oriente il  confine è ben determinabile in
quanto coincide  con il  crinale principale e quindi con la linea
di demarcazione  tra Regione  Toscana e  Regione Emilia  Romagna.
Partendo dal  punto più  elevato e più settentrionale (M. Libro
Aperto m  1973) il  confine raggiunge  con  andamento  ovest-est,
attraverso una serie di gobbe e di depressioni, la cima Tauffi (m
1799) e  poi, con  andamento nord-ovest/nord-  est, i  Balzoni (m
1754), la  vetta del Paradiso (m 1710) fino al poggio della Croce
Arcana (m 1724).

Da qui  il confine  scende verso valle attraverso il Poggio della
Doganaccia fin  nei pressi  delle Case Collecchia, donde prosegue
di nuovo  verso nord-  ovest, con  contorno molto  frastagliato e
profonde rientranze  determinate in  genere da  zone pascolive di
una certa estensione rimaste di proprietà privata. Oltrepassati,
quindi, con  andamento irregolare, le varie località Ciriegiole,
Melo, Conio,  Podere Tauffi  e Bolognino,  il confine  si estende
lungo il Rio Botri riscendendo verso nord, onde raggiunge la cima
del M.  Libro Aperto. Il secondo nucleo, definibile come "sezione
Lizzano-Spignana",   si    compone   di   tre   corpi   separati,
caratterizzati da  confini molto frastagliati e dalla presenza di
numerosi inclusi  di proprietà  privata. La  parte più ampia si
trova alle quote più elevate (900-1500 m s.l.m.), immediatamente
sottostante il  versante sud-  occidentale del  M. Cornaccio;  si
attesta in  una zona  compresa tra i Fossi Volata e Pertini, ed i
Poggi Fratone  (1375 m)  e le  Roncole (1481  m); presenta al suo
interno due inclusi di ampia estensione.

Una seconda  parte da un lato si affaccia sul rigido versante che
guarda il  T. Verdiana,  dall'altro  è  delimitata  dai  pascoli
circostanti i  poderi Piani  de Conte  e Butale:  nella sua parte
inferiore, questa  sottile striscia  si  frammenta  in  ulteriori
piccoli nuclei soprastanti il T. Verdiana.

Infine, una  terza  parte  più  piccola  si  estende  con  forma
irregolare dal  podere Butale  fin  nei  pressi  dell'abitato  di
Spignana; anche  in questo  caso la  proprietà si  frammenta  in
ulteriori piccoli nuclei.

La parte  più settentrionale della foresta, ricadente nel bacino
idrografico del  T. Lima, è caratterizzata dai pendii abbastanza
acclivi, specie nella zona sottostante il Monte Libro Aperto e la
cima Tauffi,  con  estesi  salti  rocciosi  alternati  a  terreni
erbosi. Man  mano che  ci spostiamo  verso le  quote inferiori il
versante si  fa più declive, specie nella zona della Doganaccia,
con ampi dossi di moderata pendenza. La piovosità media annua si
aggira intorno  ai 2000  mm, con  distribuzione che  registra  un
massimo autunnale  ed un  minimo estivo,  mentre l'entità  delle
precipitazioni si equivale nel periodo inverno-primaverile.

Particolare importanza  assumono le  precipitazioni  a  carattere
nevoso durante  le quali  il manto può raggiungere perfino i 3 m
(nei rilievi  più elevati)  e rimane  sul terreno anche 120 gg.,
più o meno continuativamente.

L'uso del suolo risulta secondo lo schema seguente:

- Fustaia                       482,7 ha
- Ceduo                         392,4 ha
- Pascolo                       339,5 ha
- Nudi e incolti                175,8 ha
- Colture agrarie                10,8 ha
                         ---------------
Totale                         1392,2 ha
                               =========

Le fustaie  sono rappresentate prevalentemente da boschi misti di
conifere e  latifoglie, nonché  di faggio  allo stato  puro.  La
prima formazione  si è  originata  in  seguito  a  coniferamento
effettuato  nelle   fustaie  di  faggio  e  castagno.  Le  piante
impiegate in  queste operazioni  sono abete  bianco, abete rosso,
larice, pino  nero, pino  silvestre. La seconda prende origine da
avviamenti del ceduo di faggio dall'alto fusto.

Le fustaie  di conifere,  sia miste  che allo stato puro occupano
una esigua  superficie e sono a prevalenza di abete bianco, abete
rosso,  larice,  pino  nero,  pino  silvestre,  pino  mugo.  Tali
impianti sono stati effettuati su ex pascoli o terreni agrari.

Nei cedui  la specie prevalente è il faggio. Si tratta di boschi
mediamente degradati  e invecchiati, molti dei quali siti ad alte
quote in stazioni particolarmente disagevoli che ne compromettono
lo sviluppo.  Per quelli  situati in  stazioni più favorevoli è
previsto o  è già stato effettuato l'avviamento all'alto fusto.
Alle quote  inferiori si  trovano il ceduo di castagno ed i cedui
misti di  latifoglie a  prevalenza di  castagno,  cerro,  faggio,
acero, salicone, sorbo, carpino.

La classe  colturale dei  pascoli e prati pascoli è notevolmente
estesa: si tratta in prevalenza di pascoli naturali d'alta quota,
localizzati nella  porzione superiore  delle due  sezioni Melo  e
Lizzano-Spignana, mentre  esistono alcuni  nuclei  sparsi  aventi
prevalente utilizzo  a prato  pascolo situati generalmente presso
vecchi poderi.

Le condizioni vegetative di questi manti erbosi sono generalmente
mediocri.

Le  colture   agrarie  occupano  piccoli  spazi  (in  totale  non
raggiungono gli  11  ha)  ubicati  nei  pressi  di  poderi  (case
Porcari, Case  Tauffi, la  Cava e  Podere Mavigliana) destinati a
colture erbacee o a seminativo.

Tra i  nudi e  incolti sono  ricompresi sia  gli improduttivi che
quelle superfici  aventi  vocazione  produttiva,  ma  al  momento
completamente abbandonate e quindi incolte.

Gestione faunistica e venatoria

Il complesso  demaniale è  sottoposto a  regime  di  divieto  di
caccia,  che   viene  riconfermato.  Non  si  segnalano  comunque
presenze faunistiche  di particolare  interesse, fatta  eccezione
per nuclei di ungulati.

C) Maresca

Caratteristiche ambientali

Il complesso  demaniale di  Maresca  ricopre  una  superficie  di
2227,50 ha.  Si presenta  come un  corpo unico,  con  confini  di
difficile identificazione,  ma che  a grandi  linee possono così
descriversi: Torrente Orsigna ad Est, Torrente Verdiana ad Ovest,
Fosso dei Selveri e confine fra Regione Toscana e Regione Emilia-
Romagna a Nord.

Il limite  meridionale è molto frastagliato e si spinge fino nei
pressi  dei  centri  abitati  di  San  Marcello  P.se,  Gavinana,
Maresca. Il  complesso in esame è compreso fra le quote di 800 e
1700 m s.l.m..

Il clima è tipicamente mediterraneo con minimi di precipitazione
in estate,  massimi autunnali  e valori  molto simili nelle altre
stagioni. L'entità della pioggia raggiunge i 2000 mm. annui.

Le precipitazioni  nevose sono sensibili, con altezze massime del
manto nevoso  che possono raggiungere 1.50 metri e permanenza sul
terreno nelle  zone a  quote più  elevate anche  per 110 giorni,
più o meno continuativamente.

Importanti  le  numerose  infrastrutture  turistiche  situate  in
località Pratorsi  e Teso,  comprendenti  alcuni  rifugi  e  due
sciovie, alle quali sono associate alcune piste da sci.

L'uso del suolo risulta il seguente:

- Fustaia                      1091,9 ha
- Ceduo                        1056,8 ha
- Pascoli e prati pascoli        38,5 ha
- Colture agrarie                 2,8 ha
- Nudi e incolti                 37,5 ha
                               ---------
Totale                         2227,5 ha
                               =========

Le fustaie sono rappresentate in prevalenza da boschi di conifere
di origine artificiale (abetine pure, boschi misti di conifere) e
da fustaie  di faggio  derivanti per  lo più  da avviamenti  dal
ceduo.  Sono   presenti  inoltre  fustaie  miste  di  conifere  e
latifoglie,  originatesi  sia  in  seguito  a  rimboschimenti  di
faggio, abete  bianco, pino laricio, abete rosso, pino silvestre,
sia da coniferamenti effettuati nei cedui di faggio.

Il ceduo è costituito per lo più da faggio, che in parte vegeta
in zone  a forte pendenza e su substrati poveri dove esercita una
funzione tipicamente  protettiva, mentre  dove le caratteristiche
stazionali sono  migliori sono  già  stati  effettuati,  o  sono
previsti nell'immediato,  tagli di avviamento all'alto fusto. Ben
rappresentati  sono   anche  i   boschi  misti  di  latifoglie  a
prevalenza di  faggio,  castagno,  carpino,  orniello,  cerro  in
consociazione   con    nocciolo,   acero,   salicone,   ciliegio,
maggiociondolo, sorbo,  frassino. Poco  rappresentati i  cedui di
castagno allo stato puro.

I pascoli  e prati  pascoli rappresentano  poco più  del 2%  del
territorio  in   esame  sono  costituiti  in  parte  dai  pascoli
naturali, presenti  oltre il limite della vegetazione arborea, da
prati pascoli in mediocri condizioni vegetative.

Le colture  agrarie sono  riferibili alle  attività  vivaistiche
presenti, mentre  i nudi e gli incolti sono rappresentati da aree
rocciose e  da ex-  coltivi abbandonati  ed invasi da vegetazione
erbacea e arbustiva infestante.

Gestione faunistica e venatoria

L'ambiente rappresenta  un  habitat  ideale  per  ungulati  quali
capriolo e cinghiale, presenti infatti in foresta. È previsto il
mantenimento  del   regime  di   divieto  di   caccia,  anche  in
considerazione   dell'elevato   interesse   turistico-ricreativo.
Appare comunque necessario sottoporre le popolazioni di cinghiale
ad  un  costante  monitoraggio,  per  mantenerle  in  una  giusta
densità ed evitare danni al soprassuolo forestale.

D) Acquerino - Collina

Caratteristiche ambientali

La foresta  dell'Acquerino-Collina  si  estende  per  complessivi
3104,1  ettari,   interessando  i   Comuni  di  Pistoia,  Sambuca
Pistoiese e Montale.

Il complesso  in esame,  ricompreso fra il Fiume Reno ad ovest ed
il Torrente  Limentra di Treppio ad Est, interessa quattro bacini
idrografici: la  parte Ovest,  ricade nel  bacino dei fiume Reno,
successivamente procedendo  verso est,  si entra nel bacino della
Limentra di  Sambuca, quindi in quello della Limentrella, per poi
entrare, nella  parte più  orientale, in quello della Limenta di
Treppio.

Nel suo insieme il complesso non presenta morfologia accidentata,
se si  eccettua parte  del territorio ricompreso nel bacino della
Limentrella dove spesso la pendenza raggiunge valori elevati.

I limiti altimetrici si attestano attorno ai 600 m s.l.m.: quello
inferiore è  di 1319  m  (M.  Poggio  La  Croce)  il  superiore.
L'altitudine media è di circa 1000 m s.l.m..

Il clima  è caratterizzato  da una piovosità abbastanza elevata
(superiore di  poco ai  2.000 mm.  annui) con  distribuzione  che
denota un  minimo estivo  (circa 200  mm.) ed un massimo autunno-
primaverile.  Le  precipitazioni  nevose  iniziano  in  dicembre-
gennaio con  manto nevoso  che permane  mediamente sul terreno 60
gg., anche  se non  continuativamente, raggiungendo  altezze  che
raggiungono i 150/160 cm..

Le risorse  idriche  all'interno  della  foresta  demaniale  sono
generalmente   buone.   Oltre   ai   corsi   d'acqua   principali
precedentemente menzionati, numerosi sono i fossi perenni nonché
le sorgenti naturali.

L'uso del suolo è così ripartito:

- Bosco ceduo                  2443,9 ha
- Fustaia                       492,4 ha
- Pascoli e prati pascoli       135,2 ha
- Colture agrarie                 1,1 ha
- Nudi e incolti                 31,6 ha
                               ---------
Totale                         3104,1 ha
                               =========

Il bosco  ceduo è  la formazione maggiormente rappresentata, con
ampia diffusione  del faggio,  in buona  parte  avviata  all'alto
fusto o comunque destinata all'avviamento.

Alle quote  inferiori il  faggio si  mescola al  castagno, mentre
scendendo ancora  quest'ultima specie  prevale  ritrovandosi  sia
allo stato  puro che  consociato con  carpino,  cerro,  orniello,
nocciolo, ontano.

Le fustaie  sono a  prevalenza di  faggio, spessissimo consociato
con abete  bianco e pino nero in seguito a coniferamenti eseguiti
all'interno del  ceduo  al  momento  dell'avviamento  a  fustaia.
Boschi di  conifere (abete  bianco e rosso, dougiasia, pino nero)
sono abbastanza diffusi e dovuti ad impianti artificiali eseguiti
su ex-coltivi.
I pascoli  e prati  pascoli ricoprono  una  superficie  limitata,
andata  via   via  riducendosi  in  seguito  alle  operazioni  di
rimboschimento effettuate dall'Ente pubblico.

I nudi  ed incolti  sono in  prevalenza ex-pascoli  ed ex-coltivi
abbandonati  dove   si  è   insediata  una  fitta  ed  intricata
vegetazione arbustiva  ed arborea,  nonché spazi  classificabili
improduttivi (affioramenti rocciosi, cave, ecc.).

Da sottolineare, inoltre, che la superficie agricola è del tutto
insignificante:  interessa   infatti  poco   più  di  un  ettaro
utilizzato a seminativo.

Gestione faunistica e venatoria

Il complesso  ospita una  importantissima popolazione  di  cervi,
attualmente oggetto  di indagini  e censimenti, nonché caprioli,
daini e  cinghiali. Il cervo in particolare ha mostrato un ottimo
adattamento all'ambiente, costituendo una notevole popolazione.

L'area è  da lungo  tempo sottoposta  a  regime  di  divieto  di
caccia,  che   viene  riconfermato,  il  quale  senza  dubbio  ha
contribuito  all'espansione   di  tutti  gli  ungulati  presenti.
L'evoluzione  di   queste   popolazioni   dovrà   però   essere
attentamente seguita, mediante censimenti e piani di assestamento
per mantenere la loro densità nel giusto equilibrio.

                       PROVINCIA DI PRATO
                                
BISENZIO
La proprietà  demaniale collocata nella Valle del Fiume Bisenzio
è  riconducibile   a  due   complessi  forestali:  l'"Acquerino-
Luogomano" la cui superficie assomma a 1762,0 ettari ed interessa
i comuni  di Cantagallo  (1515,9 ha) e Montemurlo (246,1 ha) e la
Calvana che  si estende  per 691,9  ha e  ricade interamente  nel
comune di Cantagallo.

Entrambi questi  comprensori  sono  in  gestione  alla  Comunità
Montana "Val di Bisenzio".

A) Acquerino Luogomano

Caratteristiche ambientali

La    foresta     demaniale    "Acquerino    Luogomano"    occupa
complessivamente  una  superficie  di  1762,0  ha  e  si  estende
sull'Appennino   Tosco-Emiliano    occupando   un'area   montuosa
caratterizzata dall'assenza  di un  vero  e  proprio  spartiacque
orografico e  dal susseguirsi  di una serie di rilievi degradanti
più  marcatamente   verso  la  pianura  Firenze-Pistoia  e  più
dolcemente sul versante Emiliano.

Altimetricamente la  foreste è  compresa tra  i 450  e i 1.224 m
s.l.m. del Monte Bucciana.

Il  contorno   della  foresta   può  in   grandi   linee   così
individuarsi: partendo  dalla località Monachino e procedendo in
senso antiorario  coincide con il confine di Provincia costituito
dal torrente Limentra di Treppio fino alla Cascina di Spedaletto;
da qui, con andamento nord- ovest sud-est, costeggia inizialmente
la strada  forestale, attraversa  una serie  di  rilievi  (Poggio
Alto, M. Acuto) e si abbassa, in modo irregolare, sino al vertice
meridionale, posto  presso Albiano  e la  Fattoria di Iavello. Da
qui risale  verso nord,  in primo  luogo attraverso  M.  Iavello,
Poggio le  Cavallaie e  poi coincidendo  in parte con il Fosso di
Trogola e con il Rio delle Barbe; prosegue poi a Valle del Poggio
Tondatorio e  da qui,  con andamento assai frastagliato e confine
non appoggiato  a limiti  naturali,  raggiunge  il  Rio  Ceppeta,
quindi il  Fosso Buia,  il Poggio  della Scavata per ritornare al
punto di partenza (località Monachino).

La maggior  parte della foresta si affaccia sulla Valle del Fiume
Bisenzio, affluente  di destra  dell'Arno, ed  è percorsa da una
serie  di   torrenti  con  andamento  ovest-est  fra  i  quali  i
principali sono  il Fosso delle Barbe, Rio Becuccio, Rio Ceppeta,
Fosso degli  Acandoli. Buona  parte  del  complesso  è  comunque
ricompreso nel  bacino del  torrente Limentra  sul  Treppio  (sul
versante Emiliano)  nonché a  Sud, in  quello del  torrente Agna
affluente dell'Ombrone Pistoiese.

Il clima  è caratterizzato da un regime tipicamente mediterraneo
che fa  registrare massimi  di pioggia  nel periodo  autunnale  e
minimi  nel   periodo  estivo.   Mediamente   la   quantità   di
precipitazione piovose si attesta attorno ai 2.000 mm annui.

Il regime  termico è caratterizzato da inverni abbastanza freddi
ed estati fresche.

Le precipitazioni  nevose risultano  mediamente elevate; il manto
nevoso  permane   sul  terreno  per  circa  70  giorni  in  tempi
successivi con  uno spessore  che raggiunge  punte massime  di  1
metro.

L'accesso alla  foresta è  nel complesso agevole ed è possibile
raggiungerla  dalla   Cascina  di  Spedaletto,  con  la  Pistola-
Acquerino-Riola,  da   Cantagallo  e   Luogomano  percorrendo  la
camionabile che  raggiunge la  Cascina delle  Barbe, da Vaiano ed
infine da  Montemurlo.  Anche  la  viabilità  interna  è  buona
supportata anche  da una fitta rete di sentieri e da una discreta
presenza di piste trattorabili.

L'uso del suolo è il seguente:

- Bosco Ceduo                  1545,8 ha
- Fustaie                       133,5 ha
- Pascoli e prati pascoli         3,2 ha
- Nudi e incolti                 79,5 ha
                            ------------
Totale                         1762,0 ha
                                 =======

Il bosco  ceduo è  in prevalenza  di faggio, spesso invecchiato,
ubicato  al   limite  superiore  della  vegetazione  arborea,  di
limitata  produttività   e  non   suscettibile  di  giustificati
interventi di  miglioramento.  Laddove  si  riscontrano  migliori
condizioni stazionali  sono  stati  effettuati  o  sono  previsti
avviamenti all'alto fusto.

Alle quote  inferiori il  faggio si  mescola al castagno, carpino
nero, cerro, nocciolo, acero, frassino.

Diffuso anche il ceduo di castagno allo stato puro originatosi in
seguito al taglio dei castagneti da frutto un tempo sensibilmente
diffusi.

Tra le  fustaie  predominano  le  conifere:  queste  hanno  avuto
origine da  impianti artificiali  eseguiti su  terreni nudi,  ex-
pascoli ed ex-coltivi.

Douglasia, pino  nero, abete  bianco, abete rosso, sia allo stato
puro che  in consociazione  fra loro, sono le specie maggiormente
impiegate.

Per quanto  concerne le  fustaie di  latifoglie da  segnalare  la
diffusione del  castagneto da  frutto, anche se in gran parte non
è più  oggetto di  razionale cure colturali, nonché di piccoli
nuclei di cerrete e faggete.

Pascoli e  prati pascoli sono praticamente inesistenti, in quanto
riconducibili ad uno spazio ridotto ubicato in località "Cascina
di Spedaletto".

Fra nudi  e incolti  si annoverano  zone pascolive  ed a  passata
vocazione agricola, oggi abbandonate o semiabbandonate, in quanto
ancora oggetto di una modesta e occasionale pastorizia.

Il degrado  del cotico  erboso è evidenziato dall'inserimento di
infestanti sia  erbacee che  arbustive  (Branchipodio,  ginestra,
felce, rosa canina, rovo).

Gestione faunistica e venatoria

Questa area  è contigua  al complesso  Acquerino Luogomano, già
descritto nella  Provincia di  Pistoia, e  presenta  le  medesime
caratteristiche faunistiche,  incentrate su vitali popolazioni di
ungulati. Anche in questo caso una menzione particolare merita il
cervo, derivante  da ripetute  immissioni effettuate in passato e
che qui ha trovato un ambiente ideale.

Appare perciò  necessaria una  costante opera  di  censimenti  e
piani di  assestamento  per  consentire  il  mantenimento  di  un
corretto  equilibrio  fauna-foresta  e  di  una  giusta  densità
relative fra le diverse specie di ungulati.

Per quanto  attiene la  gestione faunistico-venatoria  l'area  è
sottoposta a regime di divieto di caccia, anche in considerazione
della bassa  percentuale di aree protette presenti sul territorio
provinciale.

B) Calvana

Caratteristiche ambientali

La foresta della Calvana si estende su una superficie di 691,9 ha
e si colloca su un contrafforte meridionale dell'Appennino Tosco-
Emiliano.

Il complesso  si presenta come un corpo unico così individuabile
geograficamente: il  confine aziendale  corre  lungo  il  crinale
principale  dal  Poggio  della  Prata  attraverso  il  Poggio  di
Montecuccoli, il  Poggio Brioli  ed il Masso di Costa; poco oltre
il  confine   abbandona  in   parte  il  crinale,  diventa  molto
frastagliato e,  con il Monte Prataccio, inizia a degradare verso
la Val  Bisenzio sovrastando  il Podere  Le Fonti, incontrando il
Poggio la  Collina, il Podere Mantento, fino a giungere presso il
fiume all'altezza  dell'abitato  di  Colle.  Da  qui  il  confine
occidentale  prosegue  nel  fondovalle  verso  nord  disponendosi
talora a cavallo, talora a monte della ferrovia Firenze-Bologna.

Infine all'altezza  di Carmignanello  se ne  distacca ed oltre il
Rio  Allese,   prima  con  andamento  sud-ovest  e  nord-est,  si
ricollega con il Poggio della Prata.

Il territorio  in esame è compreso fra le quote massime di 766 m
s.l.m. (Poggio  Montecuccoli)  e  minima  di  170  m  s.l.m..  La
morfologia è relativamente accidentata con pendenze che superano
raramente valori del 50%.

La foresta,  ricadente nel bacino idrografico del Fiume Bisenzio,
è attraversata da due corsi d'acqua principali e precisamente il
Rio Allese ed il Rio dei Fornelli.

Le  caratteristiche  climatiche  dell'area  sono  evidenziate  da
inverni relativamente freddi ed estati calde e siccitose.

Il regime  pluviometrico si  può  definire  di  transizione  tra
quello tipicamente  appenninico (con  massimi  di  piovosità  in
autunno e  primavera e  minimi in  estate  e  inverno)  e  quello
mediterraneo (massimo autunno- inverno e minimo estivo).

Le precipitazioni  a carattere  nevoso sono  relativamente scarse
con manto  che permane  sul terreno  per non più di 20 giorni in
tempi successivi e che raggiunge altezze massime di 30 cm circa.

Per  quanto  concerne  la  viabilità  da  rilevare  il  discreto
sviluppo della  rete principale  (tre sono  le vie che consentono
l'accesso in  foresta), mentre  quella secondaria  è limitata  a
pochi sentieri percorribili unicamente a piedi.

Relativamente all'uso del suolo si rileva quanto segue:

- Bosco ceduo                   474,1 ha
- Fustaia                        34,3 ha
- Pascoli e prati pascoli         6,8 ha
- Nudi e incolti                176,7 ha
                                --------
Totale                          691,9 ha
                                ========

Il ceduo  è rappresentato  in prevalenza  da  boschi  misti  con
castagno, cerro,  carpino nero,  roverella  a  locale  prevalenza
dell'una o  dell'altra specie. Spesso si tratta di soprassuoli in
mediocri  condizioni   (invecchiamento,   diffusione   di   suoli
superficiali, presenza  di ovini  al  pascolo  spasso  in  numero
eccessivo).

I cedui di castagno si trovano in migliori condizioni anche se il
cancro corticale è molto diffuso.

Per i  cedui di cerro e roverella valgono le considerazioni fatte
precedentemente per i cedui misti.

Sono compresi  nella classe  delle fustaie: castagneto da frutto,
fustaie di  conifere e  latifoglie, fustaie  miste  di  conifere,
giovani impianti.

Per quanto  riguarda le fustaie di conifere si tratta di boschi a
densità normale e più spesso colma per l'emissione di opportune
cure colturali.

Gli impiantì  più recenti  sono stati eseguiti impiegando quasi
esclusivamente  conifere   (pino  nero,   douglasia,   cipresso),
talvolta anche,  ontano napoletano. Le piantine si sono affermate
in maniera  difforme, sarebbero  necessarie le cure colturali per
assicurarne la migliore crescita.

Nudi e  incolti prendono  origine dall'abbandono  di  terreni  un
tempo coltivati  o  pascolati.  Sono  tuttora  sfruttati  per  il
pascolamento  estensivo.   Per  queste  superfici  sono  previsti
decespugliamenti e  ripuliture per  poi  ripristinare  un  cotico
erboso di maggiore valore alimentare.

Pascoli  e   prati  pascoli   occupano  spesso   i  terreni  più
superficiali  e  ricchi  di  scheletro.  Sono  sfruttati,  spesso
eccessivamente, dagli  allevatori di  bovini ed  ovini spesso  in
contrasto con  la cura  del bosco  (sono  soprattutto  i  giovani
impianti a subire i danni più gravi).

Gestione faunistica e venatoria

Il  complesso,   posto  in   regime  di  divieto  di  caccia,  è
interessato da  una notevole  presenza di  cinghiale.  Da  notare
anche  nuclei  di  caprioli  che  trovano  però  difficoltà  ad
espandersi, probabilmente  a causa  della competizione esercitata
dal bestiame domestico.

Il cinghiale  necessita di una opera di controllo della densità,
per non aggravare ulteriormente la situazione.

                      PROVINCIA DI FIRENZE
                                
MUGELLO
Il patrimonio  regionale ricadente  nel comprensorio  del Mugello
ammonta  in   totale  a   10254.26.78  ha,  ripartiti  in  cinque
principali complessi forestali secondo il seguente prospetto:

Compl. for.           Comune catast.       Sup. ha Sup. tot. ha

"La Calvana"          Barberino          496.76.82    496.76.82
"Il Giogo"            Palazzuolo S.S.   1997.30.98   6156.98.74
                      Borgo S. Lorenzo  2390.79.71
                      Scarperia           24.74.51
                      Firenzuola        1683.87.40
                      S. Piero a S.       60.26.20
"La Futa"             Firenzuola         267.60.53    267.60.53
"Alto Senio"          Palazzuolo S.S.    848.68.88    848.68.88
"Alpe San Benedetto"  Marradi            543.15.85   2484.21.81
                      S. Godenzo        1941.05.96
                                                   ------------
                                            Totale  10254.26.78
                                                    ===========

I  suddetti  complessi  occupano  ampi  territori  dell'Appennino
Tosco- romagnolo,  in  prevalenza  con  caratteri  essenzialmente
montani, con pendenze notevoli e morfologia nell'insieme alquanto
accidentata.

Il clima  risulta mediamente  temperato-freddo, sostenuto  da  un
regime pluviometrico di tipo sublitoraneo-appenninico con massimi
autunno- invernali  e  minimi  estivi.  Le  precipitazioni  medie
annuali vanno dai 900- 1000 mm nelle stazioni inferiori, ai 1400-
1500 mm  in quelle  superiori, mentre  le  precipitazioni  nevose
possono arrivare ai 130-150 cm sulle quote maggiori.

A) Calvana

Caratteristiche ambientali

Si estende  su ha  496.76.82 nel Comune di Barberino del Mugello,
nel versante  orientale della  catena dei  Monti  della  Calvana,
ricadendo quindi  nel bacino  idrografico  del  fiume  Sieve.  Le
pendenze appaiono  lievi alle  quote minime,  più irregolari  ed
accentuate tra  i 500  ed i 700 m s.l.m., per poi ridivenire più
dolci sulle  sommità della  catena. Seppure  la piovosità media
annua  risulti  abbastanza  buona  (1200  mm.),  la  presenza  di
notevoli fenomeni  carsici  e  la  particolare  natura  geologica
provocano alle  quote maggiori  un sensibile  assorbimento  delle
acque superficiali.

L'intero  complesso   ricade   nella   zona   fitoclimatica   del
Castanetum; dalla  ripartizione per  tipi fosionomici  risulta la
seguente distribuzione:

                                        ha           %
- Ceduo di Castagno                 127.10       28,58
- Ceduo di Cerro                     41.30        8,31
- Ceduo di Roverella                 35.60        7,16
- Ceduo misto di latifoglie          33.00        6,64
- Castagneto da frutto               35.90        7,23
- Fustaia di Pino nero              145.30       29,25
- Fustaia di conifere esotiche        5.90        1,19
- Fustaia di conifere e latifoglie    4.30        0,86
- Fustaia mista di conifere           1.20        0,24
- Giovani impianti                   23.70        4,77
- Pascoli e prati-pascoli            43.50        8,76
                                    ------
Totale                              496.80
                                    ======

La viabilità  interna si presenta piuttosto buona, con la strada
vicinale Pulica-Montecuccoli  che funge  da asse principale a tre
piste che servono buona parte dei terreni demaniali.

Gestione faunistica e venatoria

Il complesso,  posto in  divieto di caccia, appare interessato da
una buona consistenza di cinghiale.

Nel prevedere  l'istituzione  del  divieto  di  caccia  si  rende
necessaria una opera di controllo della densità del suide.

B) Il Giogo

Caratteristiche ambientali

Il Complesso  Forestale "Il  Giogo", che  si estende  su  6517.00
ettari, ricade  nei comuni  di Firenzuola,  Palazzuolo sul Senio,
Borgo San Lorenzo, Scarperia e S. Piero a Sieve, quasi totalmente
su territori  montani, ed interessa i sottocomplessi forestali di
"Palazzuolo", "Colla Casaglia", "Il Giogo", "S. Piero".

La proprietà demaniale si presenta per lo più accorpata, ma con
confini  spesso  frastagliati  e  numerosi  inclusi  privati,  ad
eccezione del  nucleo di  60.30 ettari  nel Comune  di S. Piero a
Sieve, che viceversa risulta del tutto separato.

Ricade nei  bacini  idrografici  del  Fiume  Sieve  (sottobacini:
torrenti  Elsa   e  Rampolli)   e  dei  fiumi  Senio  e  Santerno
(sottobacini: torrenti  Veccione, Violla  e  Rovigo),  trovandosi
questo  complesso   disposto  sullo  spartiacque  che  separa  il
versante tirrenico da quello adriatico.

L'ambiente è  tipicamente montano,  le pendenze appaiono ovunque
sostenute,  con   una  maggiore  accentuazione  generalmente  nei
versanti esposti  a Sud  (spesso oltre  il 100%)  ove peraltro si
riscontrano roccia affiorante ed una minore copertura vegetale.

Il complesso "Il Giogo" occupa una fascia altimetrica che dai 400
m sale  ai 1.187  m s.l.m.  (M. Carzolano),  con  una  altitudine
prevalente compresa  tra i  700 m  ed i  900 m  s.l.m..  i  corsi
d'acqua si  rivelano sostanzialmente  a carattere torrentizio con
frequenti salti e piccole cascate nonché portate variabili i cui
massimi si  hanno nel  periodo autunno-primaverile ed i minimi in
estate.

Il clima,  di tipo temperato-freddo, presenta frequenti sbalzi di
temperatura, con  medie annue  minime in  Gennaio  e  massime  in
Luglio. Gravi  danni  al  soprassuolo  forestale  sono  provocati
sovente dal fenomeno della galaverna.

La distinzione  dell'intero  complesso  in  tipi  fisionomici  ha
portato alla seguente ripartizione:

                                           ha            %
- Ceduo di Faggio                     2089.30        33,93
- Ceduo misto di latifoglie           1528.10        24,82
- Ceduo di Carpino                     613.60         9,97
- Ceduo di Faggio in conversione       382.70         6,22
- Ceduo di Castagno                     63.10         1,02
- Ceduo di Cerro                        62.30         1,01
- Ceduo di Cerro in conversione         46.40         0,75
- Ceduo di Roverella                     5.10         0,08
- Castagneto da frutto                 117.80         1,91
- Fustaia mista di conifere            107.30         1,74
- Fustaia di Abete bianco               36.60         0,59
- Fustaia di Pino nero                  34.70         0,56
- Fustaia di conifere esotiche          20.00         0,32
- Fustaia di conifere e latifoglie       8.20         0,13
- Fustaia di Abete rosso                 7.00         0,11
- Giovani impianti                     224.30         3,64
- Pascoli e prati-pascoli              530.60         8,62
- Nudi e incolti                       237.10         3,85
- Colture agrarie                       37.90         0,62
- Cespuglieti                            4.90         0,07
                                 ------------
Totale                                6157.00
                                      =======

Dal prospetto  sopra riportato  emerge la  netta predominanza dei
cedui, che  da soli  coprono oltre il 77% dei territori demaniali
di questo  complesso; mentre  la superficie  occupata da  fustaie
risulta limitata al 9% della totale.

È bene  però sottolineare  che pur  nell'ambito di  un medesimo
tipo fisionomico  emergono,  altresì,  evidenti  diversità  che
inducono a  considerare  distintamente  i  soprassuoli  dei  vari
sottocomplessi.

Anche la  situazione della viabilità interna varia sensibilmente
da  un   sottocomplesso  all'altro.   Infatti,  mentre   si  può
considerare abbastanza  buona  per  i  sottocomplessi  di  "Colla
Casaglia", e "Giogo", che pur necessitano dell'apertura di alcuni
sentieri e  piste, viceversa  il sottocomplesso  "Palazzuolo"  si
rivela assai  carente, dato che la maggior parte delle mulattiere
e dei sentieri esistenti è del tutto in disuso.

Gestione faunistica e venatoria

L'ambiente  naturale   ben  conservato,   assieme   alla   scarsa
antropizzazione hanno  reso questo  complesso idoneo  ad ospitare
numerose specie  selvatiche. Capriolo, daino e cinghiale hanno in
particolare  trovato   abbondanti  risorse  alimentari  e  sicuri
rifugi. L'abbondante  avifauna si  arricchisce in  modo sensibile
nel periodo dei passi, in particolare di quello autunnale.

Per tali  motivi anche  le indicazioni della Provincia di Firenze
confermano il  mantenimento del divieto di caccia, ferma restando
la necessità  di attuare  una costante  gestione degli ungulati,
attraverso censimenti e piani di assestamento.

Appare inoltre  opportuno procedere  ad una  riperimetrazione del
complesso, per  individuare confini più facilmente individuabili
che ricomprendano superfici accorpate.

C) La Futa

Caratteristiche ambientali

Questa proprietà  regionale, che  si estende su appena 267.60.53
ettari, è situata in un corpo unico nella parte nord-occidentale
dell'Appennino mugellese,  in Comune  di Firenzuola, tra i bacini
idrografici dei torrenti Savena e Setta.

Il Complesso  presenta un'altitudine  prevalente di 950 m s.l.m.,
con quota  minima di  850 m (torrente Savena) e massima di 1190 m
(Monte Bastione).  Le pendenze appaiono comunque di lieve entità
soprattutto nella parte occidentale, mentre aumentano leggermente
in quella orientale.

Il clima  è di  tipo temperato-freddo  con  notevoli  sbalzi  di
temperatura, variabili anche con l'esposizione. Le precipitazioni
si  rivelano  abbondanti  (1.500-1700  mm/anno),  con  un  regime
pluviometrico caratteristico  delle zone  appenniniche a  massimo
autunnale e minimo estivo.

La distribuzione nei diversi tipi fisionomici è cosi espressa:

                                      ha              %
- Ceduo di Faggio                 162.50          60,78
- Ceduo misto di latifoglie        21.50           8,03
- Giovani impianti                 23.60           8,82
- Pascoli e prati-pascoli          40.50          15,13
- Colture agrarie                  19.50           7,29
                                  ------
Totale                            267.60
                                  ======

La  rete  viaria  è  costituita  essenzialmente  da  tre  strade
vicinali, delle  quali sono  una risulta però in buono stato; ne
deriva, quindi una viabilità in media insufficiente, soprattutto
per le aree forestali rispetto a quelle pascolive.

Gestione faunistica e venatoria

Anche per  questo complesso  posto in regime di divieto di caccia
valgono le considerazioni esposte per il Giogo.

D) Alto Senio

Caratteristiche ambientali

Ricadente con  i suoi  848.68.88 ettari  nel Comune di Palazzuolo
sul Senio,  questo complesso  demaniale è  composto da due corpi
distinti: il sottocomplesso "Prati piani" (ca 543 ha), situato in
sinistra idrografica  del Fiume  Senio e confinante a Nord con la
Provincia di  Ravenna; il  sottocomplesso "Rio  Sintria" (ca  305
ha), disposto  tra la  Valle del  Senio e  quella del  Sintria  e
confinante a Nord-Est con la Provincia di Ravenna.

L'intero Complesso  presenta discrete  pendenze (generalmente tra
il 50  e il  100%) e borri profondi, nonché altitudini che vanno
da un  minimo di  400 ad  un massimo  di  1030  m  s.l.m.  (Monte
Faggione).

Il clima  è di  tipo  temperato-freddo  con  marcate  escursioni
termiche, mentre  valori medi  massimi si  registrano in Agosto e
minimi in  Gennaio; tutt'altro che raramente si verificano gelate
tardive e  galaverna. Il regime pluviometrico risulta tipicamente
appenninico con  massimi autunno-  invernali e  minimi estivi. Il
Complesso rientra  per  lo  più  nella  zona  fitoclimatica  del
Castanetum.

La   distribuzione    per   tipi    fisionomici   appare    così
caratterizzata:

                                      ha             %
- Ceduo misto di latifoglie       600.80         70,80
- Castagneto da frutto             23.10          2,72
- Fustaia mista di conifere        19.50          2,30
- Giovani impianti                 22.20          2,62
- Pascoli e prati-pascoli         106.50         12,55
- Nudi e incolti                   49.30          5,81
- Colture agrarie                  27.20          3,20
                              ----------
Totale                            848.60
                                  ======

La viabilità  interessante  la  proprietà  regionale  dell'Alto
Senio può essere considerata complessivamente insufficiente.

Infatti, seppure  siano presenti  delle  strade  carreggiabili  e
delle  piste  forestali  (peraltro  limitate  ad  una  parte  del
sottocomplesso dei  "Prati piani") buona parte delle mulattiere e
dei sentieri,  che una  volta servivano  queste  zone,  risultano
attualmente del tutto abbandonati.

Gestione faunistica e venatoria

Anche per  questo complesso,  posto in divieto di caccia, valgono
le considerazioni già esposte per il complesso Il Giogo.

E) Alpe di S. Benedetto

Caratteristiche ambientali

Questo Complesso si suddivide nei due sottocomplessi "Alpe 1" (ha
543.15.85) e  "Alpe 2" (ha 1941.05.96) rispettivamente nei Comuni
di Marradi  e S. Godenzo, per un totale di ha 2484.21.81. L'"Alpe
1", a  sua volta,  risulta costituito  da due nuclei, entrambi al
confine con la Provincia di Forlì; il primo dei quali è ubicato
nel bacino  del Torrente  Acerretta mentre  il secondo nel bacino
del Fiume Montone.

L'"Alpe 2"  , pure  costituito da due nuclei separati, ricade per
la massima  parte nel  versante romagnolo  ed interessa  i bacini
idrografici del Torrente Rabbi e del Fiume Sieve.

Le quote  altimetriche variano  orientativamente da  700 a 1200 m
s.l.m. per  l'"Alpe 2".  Ne deriva  un clima temperato-freddo con
sensibili escursioni  termiche, cui contribuiscono l'esposizione,
l'altitudine ed  i venti  dominanti del  Nord. Le  precipitazioni
appaiono quindi  rilevanti, con  medie annue  di  circa  1300  mm
concentrate in autunno e minime nel periodo estivo.

Numerosi sono  i torrenti  a regime perenne che contribuiscono ad
una abbondante disponibilità idrica.

La  maggior   parte  del  Complesso  si  inserisce  nella  fascia
fitoclimatica del Fagetum, come risulta anche dalla distribuzione
per tipi fisionomici:

                                      ha         %
- Ceduo di Faggio                1456.80     58,64
- Ceduo misto di latifoglie       159.20      6,41
- Ceduo di Faggio in conversione  114.40      4,60
- Castagneto da frutto              9.40      0,38
- Fustaia di Faggio               172.80      6,96
- Fustaia di Abete bianco          34.50      1,39
- Fustaia mista di conifere        12.40      0,50
- Fustaia di conifere e latifoglie  5.50      0,22
- Fustaia di Pino nero              3.60      0,14
- Fustaia mista di latifoglie       0.70      0,03
- Giovani impianti                 67.80      2,73
- Pascoli e prati-pascoli         427.50     17,21
- Cespuglieti                      14.40      0,58
- Colture agrarie                   5.30      0,21
                                 -------
 Totale                          2484.30
                                 =======

In entrambi  i sottocomplessi "Alpe 1" e "Alpe 2" si manifesta la
notevole   insufficienza    della   rete    viaria,    costituita
esclusivamente   da   piste   che   peraltro   interessano   solo
parzialmente questa proprietà demaniale.

Gestione faunistica e venatoria

Anche per  i quattro  nuclei che  costituiscono questo  complesso
valgono le indicazioni già esposte per l'area Il Giogo. Notevole
presenza di capriolo e cinghiale, e per la parte più meridionale
del sottocomplesso  Alpe 2  di cervo,  che rappresenta  il limite
"fiorentino" di  espansione dell'importante popolazione di questo
cervide esistente nelle Foreste casentinesi.

Il mantenimento  del divieto  di caccia rende pertanto necessaria
l'applicazione di corretti criteri di gestione, per conservare il
giusto rapporto tra i vari ungulati.

Da segnalare  inoltre come questo sottocomplesso venga a ricadere
nel perimetro del Parco delle Foreste Casentinesi.

VALDARNO
Caratteristiche ambientali

Nel settore  Valdarnese  sono  presenti  due  piccole  proprietà
regionali ricadenti  nei  comuni  di  Figline  Valdarno,  per  ha
115.16.90, e di Reggello (foresta di S. Antonio) per ha 1.059.

Il primo  è collegabile  al più  vasto settore  del  Monti  del
Chianti, caratterizzato  da cedui  semplici e composti di cerro e
roverella nelle  aree di  crinale e  da coltivi  nella fascia  di
territorio degradante verso il fondovalle.

Il secondo  è invece  in stretta  connessione sia con il demanio
statale  della   Foresta  di  Vallombrosa,  sia  con  l'adiacente
complesso del Pratomagno.

È quindi  caratterizzato da  boschi cedui  di faggio, castagno e
cerro, alternati a resinose.

Gestione faunistica e venatoria

In entrambe  le proprietà, poste in regime di divieto di caccia,
la specie  più rappresentativa  è il  cinghiale, che  necessita
comunque di una attiva gestione attuata per i motivi già esposti
in precedenza.

                       PROVINCIA DI AREZZO
                                
VALTIBERINA
Il patrimonio  della Regione  Toscana in  gestione alla Comunità
Montana  Alto  Tevere  -  Valtiberina  risulta  composto  da  tre
complessi forestali,  per un  ammontare  totale  di  ha  7649.30,
interessanti sei comuni secondo la seguente ripartizione:

Compl. for.           Comune catast.     Sup. ha   Sup. tot. ha

"Alto Tevere"         P. S. Stefano      2510.50     2761.00
                      S. Sepolcro         250.50
"Alta Sovara"         Caprese M.lo        349.90     1573.80
                      Anghiari           1223.90
"Alpe della Luna"     Sestino             294.90     3314.50
                      Badia Tedalda      1110.90
                      S. Sepolcro        1908.70
                                         =======
TOTALE                                   7649.30

1  tre  complessi  suddetti,  ricadenti  per  intero  nel  bacino
idrografico del  Tevere, occupano  per lo  più, terreni montani,
parte dei  quali appartenenti  alla  catena  appenninica  vera  e
propria e  parte al sistema orografico dell'Alpe di Catenaia, che
divide il bacino del Tevere da quello dell'Arno. La proprietà è
caratterizzata  nell'insieme   da  una   evidente  frammentazione
nonché da una accentuata irregolarità dei confini, dovuta anche
alla presenza  di numerosi  inclusi  privati  talvolta  di  ampie
dimensioni.

La fascia  altitudinale prevalente risulta inclusa mediamente tra
i 600 ed i 1.100 m s.l.m., superando di rado i 1.400 m s.l.m..

Il clima,  di tipo  temperato-freddo, fa registrare i suoi valori
minimi  in   Gennaio  e  massimi  in  Luglio,  presentando  però
sensibili variazioni  termiche secondo l'esposizione e le diverse
quote.

Per le precipitazioni, mediamente comprese tra i 1.200 ed i 1.300
mm, si  rileva una  distribuzione nell'arco  dell'anno con picchi
autunno-invernali e  minimo estivo;  quelle  a  carattere  nevoso
possono essere  di varia  entità, permanendo  la  copertura  del
suolo per periodi variabili dai 5 gg, alle quote inferiori, ai 45
gg,  sui  maggiori  rilievi,  in  funzione  anche  delle  diverse
esposizioni.

Complessivamente prevalgono  i  boschi  governati  a  ceduo,  che
rappresentano  circa  i  3/4  dell'intera  superficie  forestale,
mentre  appaiono  considerevoli  le  superfici  non  boscate  (ha
,1622.10) pari  ad oltre  il 20% di tutta la proprietà demaniale
della Valtiberina.

A) Alto Tevere

Caratteristiche ambientali

Questo complesso  forestale appare  formato  da  numerosi  corpi,
spesso assai  frazionati, che dal livello del Fiume Tevere (380 m
s.l. m.)  salgono fino  a 1.100  - 1.200  m s.l.m. (Monte Modina,
1182 m;  Poggio Tre  Vescovi, 1232 m), occupando in prevalenza la
fascia tra i 500 ed i 900 m s.l.m., con pendenze inferiori al 50%
su oltre i 2/3 della superficie.

La rete  idrografica interessante  il demanio  "Alto  Tevere"  è
costituita in  parte dal  Fiume Tevere, nonché da numerosi corsi
d'acqua a regime per lo più torrentizio.

La divisione in tipi fisionomia risulta la seguente:

                                      ha            %
- Ceduo di Cerro                  715.60         25,9
- Ceduo di Cerro in conversione    53.80          1,9
- Ceduo misto di latifoglie       265.60          9,6
- Ceduo di Carpino                112.50          4,1
- Ceduo di Carpino in conversione   5.20         0,,2
- Ceduo di Faggio                  85.20          3,1
- Ceduo di Faggio in conversione   59.20          2,1
- Ceduo di Roverella               73.30          2,6
- Fustaia di Pino nero            197.80          7,2
- Fustaia di coniferèe latifoglie 120.60         4,4
- Fustaia mista di conifere        17.20          0,6
- Fustaia mista di latifoglie       6.60          0,2
- Giovani impianti                338.30         12,2
- Pascoli e prati-pascoli         279.10         10,1
- Nudi e incolti                  276.40         10,0
- Colture agrarie                 154.60          5,6
                                --------
 T 0 T A L E                    2.761.00
                               =========

Si evidenzia  la netta  predominanza dei boschi governati a ceduo
(ha 1370.4)  che coprono  circa  il  70%  dell'intero  Complesso,
rispetto a  quelli d'alto fusto (ha 680.5); mentre tutt'altro che
trascurabile è  la superficie non boscata (ha 710.1), diffusa su
circa il 25% del territorio demaniale.

La specie forestale maggiormente rappresentata risulta senz'altro
il cerro,  associato però  di frequente  a  varie  specie  quali
roverella e  orniello,  nelle  stazioni  più  asciutte,  nonché
faggio, carpino, acero montano, castagno, olmo e sorbo, in quelle
più fresche.

Alle quote  maggiori  prevale  comunque  la  formazione  pura  di
faggio,  di  origine  naturale;  viceversa,  artificiali  sono  i
soprassuoli di  conifere, tra  i quali  prevalgono la  fustaia di
pino nero  ed i  boschi misti  di conifere con abete bianco, pino
nero e duglasia.

Per quanto concerne la viabilità, si può considerare mediamente
sufficiente  soprattutto  la  rete  viabile  principale,  essendo
rappresentata per buona parte da strade camionabili.

Gestione faunistica e venatoria

Per l'Alto  Tevere la  previsione di  piano faunistico  venatorio
provinciale contemplano l'istituzione di due Oasi:

a) Alto Tevere - superficie totale 1.627 ha, superficie demaniale
1.048 ha;
b) Monte Calvano Monte della Modina - superficie totale 1.427 ha,
superficie demaniale 620 ha.

Complessivamente dunque  il  demanio  è  interessato  per  1.668
ettari.

Sono  restituiti  all'attività  venatoria  circa  1.093  ha  del
complesso   che   risultano,   come   evidenziato   nell'allegata
cartografia, estremamente frazionati e con presenza di interclusi
di diversa proprietà. Inoltre la loro modesta singola estensione
non consente  di ipotizzare  una seria  destinazione  a  fini  di
tutela di tali appezzamenti.

Rimane da  sottolineare come la Provincia di Arezzo, secondo dati
contenuti nel  proprio piano  faunistico, abbia  raggiunto fra  i
vari istituti,  compreso il  Parco delle Foreste Casentinesi, una
superficie di  aree protette  di 83.100 ha, pari a circa il 25,5%
della superficie agro-silvo- pastorale.

B) Alta Sovara

Caratteristiche ambientali

I terreni  demaniali ricadenti  nel Complesso  "Alta Sovara" sono
identificabili sostanzialmente in due sistemi principali: Alpe di
Catenaia, versante Nord-orientale e Monti Rognosi.

Al primo appartengono sia i due nuclei separati, che si estendono
lungo il  crinale dell'Alpe  di Catenaia,  in senso Nord-Sud, tra
l'Eremo della  Casella ed  il Monte,  sia il  nucleo che  gravita
intorno al  Rio Cerfone,  in prossimità  di Ponte alla Piera. Il
secondo, delimitato a Nord-Ovest dal Torrente Sovara e da Il Rio,
interessa,  appunto,   gran  parte  della  formazione  dei  Monti
Rognosi.

Le quote  vanno dai  400 ai 1400 m s.l.m. (Monte Castello, m 1414
s.l.m.; Monte Altuccia, n 1407 s.l.m.); le pendenze si mantengono
al di sotto del 50% su circa i 3/4 del territorio demaniale.

Per  quanto   riguarda  l'idrografia   si  rileva   una  discreta
consistenza di  corsi d'acqua  a carattere torrentizio, parte dei
quali ricade  nel sottobacino  del Torrente  Singerna e  parte in
quello del Torrente Sovara.

I tipi fisionomici risultano i seguenti:

                                        ha        %
- Ceduo di Faggio                   295.70     18,8
- Ceduo di Faggio in conversione     21.10      1,3
- Ceduo di Cerro                    241.50     15,3
- Ceduo di Castagno                  84.90      5,4
- Ceduo misto di latifoglie           6.20      0,4
- Castagneto da frutto               14.50      0,9
- Fustaia di Pino Marittimo         360.50     22,9
- Fustaia mista di conifere         100.80      6,4
- Fustaia di Abete bianco            14.70      0,9
- Fustaia di conifere e latifoglie    5.60      0,4
- Giovani impianti                  218.20     13,9
- Colture agrarie                   121.50      7,7
- Nudi e incolti                     68.00      4,3
- Pascoli e prati-pascoli            20.60      1,3
                                   -------
T 0 T A L E                        1573.80
                                   =======

Al contrario di quanto osservato per il complesso Alto Tevere, in
questo caso  non risultano marcate differenze tra la superficie a
ceduo (ha  649.4) e quella ad alto fusto (ha 699.8); diminuiscono
però sensibilmente  le aree  non boscate (210.1 ha), pari al 13%
del totale.

La  specie   forestale  più   diffusa  è   il  pino  marittimo,
localizzato però  unicamente sui Monti Rognosi; segue il faggio,
che interessa  prevalentemente la  fascia superiore  dell'Alpe di
Catenaia, in  genere sopra  i 1000  m di  altitudine;  quindi  il
cerro, che  si incontra  sia allo stato puro sia in consociazione
con le  due precedenti,  come  pure  col  castagno  e  con  altre
latifoglie di minore diffusione.

La rete  viaria  risulta  nel  complesso  sviluppata  in  maniera
mediamente sufficiente;  necessitano invece opere di manutenzione
su determinati tratti sia di strade che di piste.

Gestione faunistica e venatoria

Per questo  aspetto  si  rimanda  alla  esposizione  relativa  al
complesso  Alpe   dì  Catenaia,   dato  che   sotto  il  profilo
faunistico, ed  anche territoriale, le due aree sono strettamente
collegate e ricadono nella stessa struttura di protezione.

C) Alpe della Luna

Caratteristiche ambientali

Il maggiore  per estensione fra i tre complessi della Valtiberina
resta  interamente   incluso  nella   dorsale   appenninica,   in
corrispondenza dell'area Alpe della Luna, occupando un tratto che
si  sviluppa   in  senso   Sud-Sud   Ovest   -   Nord-Nord   est,
orientativamente tra S. Sepolcro e Sestino.

La proprietà demaniale presenta confini alquanto frastagliati ed
una frammentazione  particolarmente marcata  alle due  estremità
opposte del complesso.

Le quote  variano dai  500 ai  1400 m s.l.m. (Monte dei Frati, n.
1453 s.l.m.;  Monte Maggiore,  n 1384  s.l.m.); la  declività si
mantiene moderata  su maggior  parte del territorio, con pendenze
inferiori al  50%, manifestando  però una netta accentuazione in
corrispondenza delle  porzioni centrali  ove prevalgono  pendenze
comprese tra il 50 ed il 100%.

La rete  idrografica si presenta ben dotata di corsi d'acqua, per
lo più  a carattere  torrentizio, che ricadono in quattro bacini
principali: il  bacino del  Tevere (sottobacini  Torrente Afra  e
Torrente Tignana),  nel versante Sud-occidentale del complesso; i
bacini del  Marecchia, del  Foglia  e  del  Metauro  (sottobacino
Torrente Auro), in quello Nord-orientale.

La distribuzione in tipi fisionomia risulta la seguente:

                                      ha         %
- Ceduo di Cerro                  1146.4      34,5
- Ceduo di Cerro in conversione    445.6      13,4
- Ceduo di Faggio                  336.8      10,2
- Ceduo di Faggio in conversione   199.5       6,0
- Ceduo misto di latifoglie        136.3       4,1
- Ceduo di Carpino                 127.9       3,9
- Ceduo di Castagno                 33.8       1,0
- Ceduo di Castagno in conversione  40.6       1,2
- Ceduo di Roverella                 1.5         -
- Castagneto da frutto              27.7       0,8
- Fustaia di conifere e latifoglie  39.9       1,2
- Fustaia di Pino nero              12.1       0,4
- Fustaia mista di conifere          8.2       0,2
- Fustaia di Abete bianco            2.7       0,1
- Giovani impianti                  53.6       1,6
- Pascoli e prati-pascoli          415.7      12,5
- Colture agrarie                  148.9       4,5
- Nudi e incolti                   137.3       4,1
                                 -------
T 0 T A L E                       3314.5
                                 =======

Emerge subito  la limitatissima diffusione di boschi d'alto fusto
(ha 144.2) rispetto ai cedui (ha-2468.4) che occupano circa i 3/4
del territorio  in esame.  Rilevante è  la presenza di superfici
non-boscate (ha  701.9), estese  su  oltre  il  20%  del  totale,
rappresentate in  buona parte  da pascoli  di alta  quota situati
mediamente tra  i 900 ed i 1100 m s.l.m.. Tra le specie forestali
prevale il  cerro, che costituisce il 60% dei boschi presenti, al
quale si consociano talvolta buona parte delle specie dei diversi
tipi fisionomia sopra elencati.

Per quanto  riguarda la  viabilità principale,  si  osserva  una
distribuzione pressochè sufficiente.

Gestione faunistica e venatoria

La maggior  parte di questo complesso demaniale, pari a 2.659 ha,
è ricompresa nell'oasi Alpe della Luna di superficie complessiva
pari a 4.155 ha.

All'interno  di   questa  area  è  infatti  presente  una  buona
popolazione di capriolo, cui si accompagnano notevoli contingenti
di daino e cinghiale.

Da segnalare  inoltre la  presenza  ormai  certa  del  lupo,  che
potrebbe trovare  in questa  area, scarsamente  disturbata  dalla
presenza umana,  le basi  per un  più concreto insediamento. Dal
punto di vista ornitologico il complesso è caratterizzato da una
notevole diversità  delle comunità  presenti, tra  cui spiccano
elementi di  rilievo quali:  astore,  sparviero,  gheppio,  falco
pecchiaiolo, albanella  reale e  minore e  la comune  poiana.  Da
rilevare inoltre l'importanza quale direttrice di migrazione e di
area di  svernamento Rimangono  escluse dal  perimetro  dell'oasi
circa 655  ha  di  proprietà  demaniale,  costituiti  da  nuclei
isolati e  periferici posti  nei comuni  di  S.  Donato  e  Badia
Tedalda, per  i quali  è  consentito  il  ritorno  all'attività
venatoria.

CASENTINO
Il  patrimonio   agricolo-forestale   regionale   gestito   dalla
Comunità Montana  del Rasentino  interessa complessivamente  una
superficie di  10.732.90 ettari,  suddivisa tra  i tre principali
complessi forestali secondo il seguente prospetto:

Compl.for.       Comune cat.......... Sup.ha..... Sup.tot..ha

Foreste
Casentinesi     Stia................ 1.974.7......... 4.725.2
                Pratovecchio........ 1.121.2
                Poppi............... 1.302.9
                Bibbiena.............. 108.0
                Chiusi della Verna.... 218.4
Alpe di
Catenaia        Chiusi della Verna.... 794.1......... 2.591.1
                Chitignano............ 506.8
                Subbiano............ 1.290.2
Pratomagno
C.se            Castel S. Niccolò.. 1.203.0......... 3.416.6
                Poppi.................. 38.6
                Ortignano-Raggiolo.... 288.4
                Castel Focognano...... 316.1
                Talla............... 1.570.5
                ....................--------
                Totale............. 10.732.9
                ....................========

Detta proprietà  si estende  in prevalenza su territori montani,
dei quali circa la metà ricadono nella catena appenninica vera e
propria. È  caratterizzato inoltre  da elevate pendenze e da una
parte idrografica diffusa ovunque in maniera abbastanza uniforme.
La  morfologia  comunque  difficilmente  si  presenta  aspra  nei
versanti, come  pure del  tutto limitati  appaiono i contrafforti
rocciosi e le vallecole fortemente incise da torrenti.

Il clima  casentinese si  rivela  di  tipo  temperato-freddo  con
inverni marcati,  le cui temperature minime scendono spesso sotto
O gradi  C, ed estati miti caratterizzate da sensibili escursioni
giornaliere.  Il   regime  pluviometrico   presenta  una   decisa
concentrazione delle  precipitazioni nel  periodo tardo  autunno-
primaverile, con  massimi autunnali;  la relativa siccità estiva
fa registrare  tra Luglio  ed Agosto  i suoi  valori  minimi.  Le
precipitazioni a  carattere nevoso  si verificano maggiormente in
Gennaio e  Febbraio, mentre la permanenza al suolo può oscillare
tra le due settimane ai tre mesi, col variare dell'altitudine.

A) Foreste Casentinesi

Caratteristiche ambientali

Questo  complesso   forestale  si   articola  lungo   la  dorsale
appenninica nel  tratto fra  Monte  Falterona  ed  il  Passo  dei
Mandrioli per un'estensione di ha 4.725.20.

La proprietà  regionale è  costituita da  più corpi,  di varia
dimensione e  dai confini  spesso irregolari,  ascrivibili grosso
modo a  tre nuclei principali: il primo, dal Monte Falterona fino
a Giogo  Secchieta, è  costituito sostanzialmente  da  un  corpo
unico che  include buona  parte  delle  Foreste  Casentinesi;  il
secondo, che  interessa la  zona di  Camaldoli, sotto  il profilo
forestale non presenta soluzioni di continuità rispetto al primo
nucleo, in  quanto direttamente  collegato  alle  restante  parte
della  foresta   di  Camaldoli  rimasta  all'Amministrazione  del
C.F.S.; il  terzo, da  Poggio tre confini al Passo dei Mandrioli,
presenta piccole porzioni separate solo nella parte bassa, mentre
in quelle  alte si  trova subito  a contatto  con le  foreste  di
proprietà statale.

Il  Complesso   delle  Foreste   Casentinesi  occupa  una  fascia
altimetrica che  va dai  600 ai 1600 n s.l.m., comprendendo tra i
maggiori rilievi  di tutto  il  Comprensorio  casentinese:  Monte
Falterona (n 1658 s.l.m.), Monte Gabrendo (m 1539 s.l.m.), Poggio
Sodo dei Conti (n 1569 s.l.m.), Poggio Scali (m 1520 s.l.m.).

Le pendenze  si presentano  particolarmente  elevate  solo  nelle
parti sommitali,  mentre in prevalenza risultano non superiori al
50%.

Si osserva  una grande  ricchezza di corsi d'acqua, per lo più a
regime torrentizio,  che vanno  a costituire  la  prima  rete  di
affluenti in sinistra idrografica dell'Arno.

Il  clima,   di  tipo   temperato-freddo,  è  caratterizzato  da
temperature molto variabili secondo le diverse fasce altimetriche
e con  l'esposizione dei versanti; va però sottolineata la certa
frequenza con  cui si  verifica il  fenomeno della  galaverna  in
special modo sopra i 1000 m di altitudine.

Il regime  pluviometrico assume i tipici caratteri degli ambienti
appenninici, per  cui vale  quanto detto  in premessa;  è  però
interessante  il   fatto  che,   in  corrispondenza  dei  crinali
ovviamente, vi  si registrano  i valori di piovosità maggiori in
assoluto di tutto il Casentino, con punte vicine ai 2000 mm.

La suddivisione per tipo fisionomico è la seguente:

                                      ha         %
- Ceduo di Faggio                 737.60      15,6
- Ceduo di Faggio in conversione  141.00       3,0
- Ceduo di cerro                  234.10       5,0
- Ceduo di Cerro in conversione   292.70       6,2
- Ceduo misto di latifoglie       187.50       4,0
- Castagneto da frutto            180.30       3,8
- Fustaia di Faggio               829.10      17,5
- Fustaia di conifere e latifoglie 460.70      9,7
- Fustaia di Pino nero            384.90       8,1
- Fustaia di Abete bianco         344.40       7,3
- Fustaia mista di conifere       246.30       5,2
- Fustaia di conifere esotiche     25.20       0,5
- Fustaia mista di latifoglie       5.60       0,1
- Giovani impianti                368.30       7,8
- Pascoli e prati-pascoli         202.20       4,3
- Nudi e incolti                   85.30       1,8
                               ---------
Totale                          4.752.20

Ne emerge  la netta prevalenza delle fustaie (ha 2.844.8, pari al
60,2%) sui boschi cedui (ha 1.529), nonché una percentuale molto
esigua delle  superfici  non  boscate  (ha  287,  pari  al  6,7%)
rispetto a quelle boscate (ha 4,.437.7).

Per quanto  riguarda la  viabilità, si può senz'altro affermare
che il  complesso delle  Foreste Casentinesi  gode in sostanza di
una buona  rete viaria,  distribuita  in  maniera  capillare  sul
territorio e mediamente in discreto stato di manutenzione.

Gestione faunistica e venatoria

L'intero complesso  demaniale Foreste Casentinesi viene ad essere
ricompreso nel perimetro del Parco Nazionale già istituito.

Una residua  parte del  territorio, pari  a 69  ha, ricade invece
all'interno dell'Oasi dell'Alta Valle Santa, che avrà superficie
complessiva di  2.912 ha e si congiungerà al perimetro del Parco
Nazionale, divenendone il completamente verso est.

B) Alpe di Catenaia

Caratteristiche ambientali

Questo complesso  demaniale occupa una superficie di ha 2.591.10,
caratterizzata da  una evidente  frammentazione per  la  presenza
ancora più  accentuata di  inclusi privati, nonché di minuscole
particelle disperse  rispetto ai  pur numerosi  corpi principali.
Sono inoltre  ascritti al Complesso dell'Alpe di Catenaia, seppur
impropriamente, tre  nuclei del tutto a se stanti: Monte Calvano-
Compito (ha  209.90, prima  appartenente alla  Comunità  Montana
"Alta Valle  del Tevere"),  Monte  Silvestre-Poggio  Bonetto  (ha
38.90), Frassineta-Bellaria (ha 237.90).

In linea  di massima  rimane inclusa  nella proprietà  regionale
buona  parte  del  versante  occidentale  dell'Alpe  di  Catenaia
interessando prevalentemente  la fascia  superiore compresa tra i
700 ed  i 1400  m. Le  maggiori quote  di questo ambito demaniale
(Monte Il  Castello, m  1414; Monte Filetto, m 1289); Sasso della
regina, m.  1247) si  rivelano sostanzialmente inferiori a quelle
degli altri  due complessi  casentinesi; mentre  analoghi sono  i
gradi di pendenza, peraltro abbastanza contenuti.

La rete  idrografica è  rappresentata da  numerosi corsi d'acqua
per  lo  più  a  regime  torrentizio,  che  vanno  a  costituire
affluenti di  sinistra dell'Arno,  con la  sola eccezione  di  un
esiguo numero  di fossi  che invece ricadono nel bacino del Fiume
Tevere (sottobacino Torrente Sovara).

Il clima, di tipo temperato-freddo, assume caratteristiche simili
a quanto  rilevato negli  altri due  comprensori casentinesi, con
minimi termici in Gennaio e massimi in Luglio-Agosto; altrettanto
dicasi per  l'andamento  delle  precipitazioni,  concentrate  tra
l'Autunno e la Primavera, e periodo
relativamente siccitoso  intorno  a  Luglio.  In  considerazione,
però, delle  quote mediamente  minori e  della  più  favorevole
esposizione,  si   registrano  temperature  minime  meno  marcate
rispetto alle  Foreste Casentinesi ed al Pratomagno, come pure il
volume annuale delle piogge che raramente supera i 1.300 mm.

La distinzione fra i diversi tipi fisionomia è la seguente:

                                      ha         %
- Ceduo di Cerro                  360.50      13,9
- Ceduo di Cerro in conversione   277.50       8,8
- Ceduo di Faggio                 291.50      11,3
- Ceduo di Faggio in conversione  348.30      13,4
- Ceduo di Castagno               109.20       4,2
- Ceduo di castagno in conversione 29.60       1,1
- Ceduo di Carpino                 41.10       1,6
- Ceduo di Roverella               38.40       1,5
- Castagneto da frutto             49.10       1,9
- Fustaia di Pino nero            197.00       7,6
- Fustaia mista di conifere        77.40       3,0
- Fustaia di Abete bianco          32.30       1,2
- Fustaia di conifere esotiche      6.20       0,2
- Giovani impianti                305.60      11,8
- Pascoli e prati-pascoli         269.70      10,4
- Nudi e incolti                  180.70       7,0
- Colture agrarie                  27.00       1,0
                                --------
Totale                          2.591.10

I boschi  governati a  ceduo  rappresentano  la  maggioranza  dei
soprassuoli  (ha  1446.10,-pari  al  55,8%),  mentre  le  fustaie
coprono una  superficie nettamente  inferiore (ha 667.60, pari al
25,8%). Interessante,  inoltre, si rivela la discreta consistenza
dei terreni  (colture, nudi  e incolti,  pascoli e prati-pascoli)
con 447.4  ettari che costituiscono ben il 18,4% della superficie
totale.

Numerose anche  in questo  complesso  si  annoverano  le  vie  di
collegamento tra  le varie  sezioni demaniali,  con prevalenza di
strade camionabili piste trattorabili.

Gestione faunistica e venatoria

La destinazione  principale di questo complesso, assieme a quello
denominato Alta  Sovara e  descritta nel  paragrafo relativo alla
ValTiberina è la costituzione dell'Oasi Alpe di Catenaia - Monti
Rognosi.

In questo caso l'Amministrazione provinciale ha provveduto ad una
razionale, riperimetrazione  dei  due  complessi  demaniali,  che
vengono ad  essere inclusi per una superficie di 3.274 ha, su una
superficie totale dell'oasi di 4.785 ha.

In quest'area  buona è la presenza del capriolo, accompagnato da
cinghiale  e   scarsi  nuclei   di  daino.  Importante  è  anche
l'interesse che questa area riveste per il flusso migratorio.

Gli 890 ettari di territorio riguardanti le zone più frazionate,
non  controllabili,   ed  esterne  al  perimetro  dell'oasi  sono
restituite all'attività venatoria.

C) Pratomagno Casentinese

Caratteristiche ambientali

I terreni  demaniali che  ricadono in questo Complesso si trovano
disposti lungo  il  versante  Nord  orientale  della  Catena  del
Pratomagno, con  limite settentrionale, in Varco di Gastra-Poggio
Cocollo Orsaia-Poggio  Moro e meridionale in Fonte Archese-Poggio
delle Trebbie.

La superficie  complessiva ammonta  ad ha  3.416.60 ed  occupa la
fascia montana  compresa essenzialmente tra i 700 m di quota fino
a tutto  il crinale,  interessando quindi  le maggiori altitudini
(Croce del Pratomagno, m. 1591; Poggio Massarecci, m 1548; Poggio
Varco di Castelfranco, m 1516; Poggio del Lupo, m 1515).

Le proprietà,  demaniali del  Pratomagno Casentinese rivelano un
aspetto quanto  mai frammentato, dovuto sia alla presenza diffusa
di  inclusi   privati,  nonché   ad  un   frazionamento  ed  una
polverizzazione  talvolta   assai  spinti.   La   morfologia,   a
differenza di  quanto avviene  nel versante del Valdarno, risulta
particolarmente  dolce,  interrotta  solo  in  corrispondenza  di
alcuni dei numerosi corsi d'acqua presenti.

Il clima  ha le medesime caratteristiche osservate per le Foreste
Casentinesi, come  pure il  regime delle precipitazioni, le quali
però fanno registrare valori leggermente inferiori.

La distribuzione dei tipi fisionomia è la seguente:

                                      ha         %
- Ceduo di Faggio                 635.40      18,6
- Ceduo di Faggio in conversione   459.2      13,4
- Ceduo di Castagno               572.10      16,7
- Ceduo di Castagno in conversione 199.70      5,8
- Ceduo di cerro in conversione    97.90       2,9
- Castagneto da frutto             62.90       1,8
- Fustaia mista di conifere       228.80       6,7
- Fustaia di conifere esotiche    102.60       3,0
- Fustaia di Pino nero             90.20       2,6
- Fustaia di Abete bianco          54.80       1,6
- Giovani impianti                719.90      21,1
- Pascoli e prati-pascoli         171.10       5,0
- Nudi e incolti                   22.00       0,6
                                --------
Totale                          3.416.60

Contrariamente alle  Foreste Casentinesi,  puoi  notare  che  qui
prevalgono i soprassuoli forestali governati a ceduo (ha 1964.30,
pari al  57,5%) rispetto alle fustaie (ha 1259.20), mentre ancora
più bassa  appare la consistenza delle superfici non boscate (ha
193.10, pari al 5,6% del totale).

La viabilità  si rivela in genere sufficiente, disponendo sia di
buone  strade   camionabili,  sia   di  una  rete  viaria  minore
abbastanza ben distribuita sul territorio.

Gestione faunistica e venatoria

Viene trattata  unitariamente al  complesso Pratomagno Valdarnese
nel seguente paragrafo.

PRATOMAGNO VALDARNESE
Caratteristiche ambientali

Questa proprietà demaniale si estende su complessivi 4262 ettari
sul versante  occidentale della  catena montuosa  del Pratomagno,
ricadendo quindi interamente nel bacino idrografico del Valdarno.

Sotto il  profilo morfologico  si rivela interessante la presenza
di numerose piccole valli e contrafforti, originatisi per l'opera
di erosione  di torrenti  e fossi  che facilmente  agiscono sugli
strati di arenaria.

Il clima appare di tipo temperato-continentale con inverni rigidi
ed estati  asciutte: le  temperature  minime  si  riscontrano  in
Gennaio, le  massime in Luglio; mentre il regime pluviometrico fa
registrare i  valori maggiori di piovosità, in Novembre (massimo
assoluto) ed  in Aprile.  Le precipitazioni medie annue subiscono
comunque notevoli  variazioni secondo  l'altitudine, passando  da
circa 900  mm alle  quote più  basse a  circa 1500 a quelle più
elevate. Le  precipitazioni a  carattere  nevoso  si  manifestano
principalmente nella  fascia altitudinale  superiore (1100-1500 m
s.l.m.), interessando solo marginalmente quella sottostante.

In linea  generale, sì può affermare che il complesso demaniale
del Pratomagno  resta incluso,  secondo  la  classificazione  del
Pavari, in  due zone  fitoclimatiche:  Castanetum,  dalla  fascia
collinare pedemontana  fino a  1100 m  di quota;  Fagetum, per le
quote superiori.

Più precisamente,  si riscontra  un orizzonte vegetazionale più
tipico  del  Lauretum  freddo,  fino  a  600-700  m  S.l.m.,  ove
prevalgono roverella  e cerro;  il Castanetum  vero e  proprio si
manifesta invece  tra i  700 ed  i 1100 m s.l.m.; con copertura a
castagno misto  ad altre  specie,  sovente  interrotto  però  da
numerose radure  ed aree cespugliate. Il Fagetum è rappresentato
in prevalenza  da cedui  di faggio  che giungono fino al crinale,
ove vengono  sostituiti da  pascoli. Dalla suddivisione secondo i
diversi tipi fisionomici emerge quindi la seguente ripartizione:

                                          ha        %
- Ceduo di Faggio                    1335.40    31,33
- Ceduo di Faggio in conversione      198.30     4,65
- Ceduo di Castagno                   308.20     7,23
- Ceduo di Castagno in conversione     40.40     0,95
- Ceduo misto di latifoglie           191.40     4,49
- Ceduo di Roverella                  149.90     3,52
- Ceduo di Roverella in conversione    28.40     0,67
- Ceduo di Cerro                      117.50     2,76
- Ceduo di Cerro in conversione       182.00     4,27
- Castagneto da frutto                 38.50     0,90
- Fustaia mista di conifere           172.30     4,04
- Fustaia di Pino nero                106.30     2,49
- Fustaia di Abete bianco              55.70     1,31
- Fustaia di conifere e latifoglie     35.90     0,84
- Fustaia di Faggio                    17.30     0,41
- Fustaia dì conifere esotiche         8.70     0,20
- Giovani impianti                    628.00    14,73
- Incolti e pascoli abbandonati       535.10    12,56
- Pascoli e prati-pascoli             109.20     2,56
- Colture agrarie                       3.50     0,08
                                    --------
T 0 T A L E                         4.262.00
                                    ========

Gestione faunistica e venatoria

Il Pratomagno, suddiviso nei due settori Casentinese e Valdarnese
principalmente per  un criterio  amministrativo, viene  ad essere
incluso, secondo  quanto previsto  dal piano faunistico venatorio
provinciale, nell'Oasi di protezione denominata Pratomagno.

Complessivamente questa  copre una estensione di 8.051 ettari, di
cui 5.231 di territori demaniali.

L'area  si  presenta  assai  vocata  per  capriolo  e  cinghiale,
presenti con consistenti popolazioni, ma anche per daino e cervo.
Tra i  carnivori riveste  particolare interesse  la presenza  del
lupo, le cui segnalazioni sono ormai numerose.

Da  un   punto  di   vista  ornitologico   l'area   riveste   uno
straordinario valore, specialmente per le specie qui nidificanti:
rapaci diurni  (tra cui  biancone,  lodolaio,  astore)  ma  anche
piciformi e moltissimi passeriformi.

Altrettanto importante è l'area per il flusso migratorio, che la
interessa in particolar modo in autunno.

L'estrema frammentazione  della proprietà  ha reso necessario un
accorpamento  delle   aree  più   consistenti  e  contigue,  con
l'inclusione degli interclusi, ed il contemporaneo scorporo delle
superfici difficilmente  recuperabili, pari a circa 2.447 ha, che
sono restituite all'esercizio venatorio.

CAVRIGLIA
Caratteristiche ambientali

Da un  primo  esame  si  può  già  notare  una  situazione  del
complesso piuttosto  eterogenea sia  per la  presenza di numerosi
nuclei separati  dai corpi principali ed inclusi privati, sia nei
riguardi dei confini.

La proprietà  ricade totalmente  nel versante valdarnese, mentre
parte dei  terreni posti  ad Est  confinano direttamente  con  la
Provincia di  Siena. Occupa una fascia altimetrica che va dai 300
ai 700 m s.l.m., con un'altitudine media di 400 m ed unàpendenza
media del 25-50%.

Il clima  è di  tipo temperato  con massimo  termico nel mese di
Luglio e  minimo a  Gennaio. Le  precipitazioni ammontano a circa
950 mm  all'anno; le  punte massime  si  registrano  nel  periodo
Novembre-Gennaio, mentre si rileva un'elevata siccità estiva nei
mesi di Luglio ed Agosto.

L'intero complesso risulta compreso nelle zone fitoclimatiche del
Lauretum freddo  e del  Castanetum, come  pure evidenziato  dalla
prevalenza marcata  di specie  forestali quali  Castagno,  Cerro,
Roverella. La  distribuzione per  tipi fisionomici  appare  così
rappresentata:

                                      ha         %
Ceduo di Castagno                 137.00     31,00
Ceduo misto di latifoglie          69.70     15,80
Ceduo di Roverella                 10.00      2,20
Ceduo di Cerro                     79.50     18,00
Castagneto da frutto                6.30      1,40
Fustaia mista di conifere          11.00      2.40
Fustaia di Pino nero               27.00      6,01
Fustaia di conifere e latifoglie   20.10      4,50
Fustaia mista di latifoglie        15.30      3,50
Giovani impianti                   12.70      2,90
Incolti e terreni nudi             53.40     12,10
                                 -------
 T 0 T A L E                      442.00
                                 =======

Gestione faunistica e venatoria

Come  evidenziato  nella  precedente  descrizione  l'area  appare
piuttosto   frammentata.    Le   caratteristiche    vegetazionali
consentono la presenza di numerosi Ungulati: Cinghiale, Capriolo,
Daino, ed  anche Cervo  e Muflone.  La Provincia  di  Arezzo  nel
proprio piano  faunistico ha previsto l'istituzione di un'oasi di
protezione della  superficie di 716 ha dei quali 316 appartengono
al  demanio   regionale.  Al  fine  di  conseguire  una  migliore
perimetrazione della  zona protetta  restano esclusi circa 126 ha
nei quali è consentita l'attività venatoria.

ALPE DI POTI
Caratteristiche ambientali

Il complesso  forestale denominato  "Alpe  di  Poti"  occupa  una
superficie di  995.00 ha  e risulta  costituito essenzialmente da
quattro corpi  separati, che  peraltro rivelano una situazione di
estrema frammentarietà,  e polverizzazione; problema, questo, di
grande rilevanza soprattutto ai fini di una corretta gestione del
patrimonio faunistico.

Sotto il  profilo idrografico,  ricade per buona parte nel bacino
del Torrente  Cerfone che  sìinterpone tra la valle del Tevere e
quella dell'Arno,  nonché nel  bacino del  Nestore  (sottobacino
Ansina) confinante  con la  limitrofa  Val  di  Chiana.  La  rete
idrografica principale  appare relativamente ben dotata (torrenti
Cerfone, Ansina,  Fiumicello, etc.),  come pure quella secondaria
costituita da fossi di dimensioni e portate per lo più ridotte.

La zona  in esame rimane compresa tra quote minime di circa 350 m
s.l.m. e  massime di  poco superiori  ai  1000  m  s.l.m.  (Monte
Favalto, 1082  m s.l.m.;  Monte Spicchio, 1083 m s.l.m.), andando
ad occupare  una fascia altimetrica prevalente intorno ai 600-700
m s.l.m.. I rilievi sono caratterizzati da pendenze moderate e ad
andamento regolare  nella parte  sommitale; si osserva invece una
maggiore  irregolarità   ed  un  aumento  spesso  marcato  delle
pendenze (70-100%)  alle quote  intermedie; mentre  nella  fascia
pede  collinare   sottostante  la   morfologia  torna  ad  essere
nuovamente dolce.

L'Alta Val  Cerfone e  la Valle  dell'Ansina  rivelano  un  clima
temperato- freddo  con temperature minime coincidenti nel mese di
Gennaio  e   massime  in  Luglio,  caratterizzate  da  escursioni
termiche marcate  tra il  giorno e la notte, nonché da frequenti
gelate tardive  (tra Marzo  e Maggio)  e precoci  (in  Settembre-
ottobre). Il  regime pluviometrico è tipicamente appenninico con
massimo in  Novembre e  minimo in  Luglio, per una media annua di
900-1000 mm;  mentre le  precipitazioni a  carattere  nevoso  non
superano mediamente  i 15  gg. di  permanenza al  suolo, variando
però negli anni.

Secondo  la  classificazione  fitoclimatica  di  Pavari  l'intero
complesso è  ascrivibile alla  zona  del  Castanetum,  sottozona
fedda, e lo rivela anche la presenza di associazioni forestali di
origine naturale,  quali  cedui  quercini  (Cerro  e  Roverella),
boschi di  Castagno (sia cedui che fustaie da frutto), alle quali
si mescolano in vario grado specie minori come Carpino, Orniello,
Ontani. Pure si annoverano popolamento artificiali di Pino nero e
di  conifere  esotiche  (Duglasia,  Pino  insigne,  Cedro,  Abete
greco). Ne  deriva quindi  una composizione  alquanto  varia  che
secondo  la   ripartizione  in  tipi  fisionomici  risulta  così
rappresentata:

                                      ha         %
Ceduo di Castagno                 286.50     28,80
Ceduo di Castagno in conversione   18.20      1,80
Ceduo misto di latifoglie          19.90      2,00
Ceduo di Roverella                 14.00      1,40
Ceduo di Roverella in conversione  54.60      5,50
Ceduo di Cerro                    153.00     15,40
Ceduo di Cerro in conversione     286.50     28,80
Castagneto da frutto               11.50      1,50
Fustaia mista di conifere          49.80      5,00
Fustaia di Pino nero              174.70     17,50
Fustaia di Abete bianco             3.50      0,30
Fustaia di conifere e latifoglie   19.60      2,00
Fustaia di conifere esotiche       29.60      3,00
Giovani impianti                   57.70      5,80
Terreni nudi e incolti              6.60      0,70
Colture agrarie                    15.30      1,50
Fustaia mista di latifoglie         9.10      0,90
Fustaia di Pino marittimo           3.30      0,30
Fustaia di Pino silvestre           1.00      0,10
Fustaia di Cerro                    0.50      0,10
                                --------
T0TALE                            995.00
                                ========

Gestione faunistica e venatoria

Tutto il  comprensorio risulta  assai vocato  per  gli  Ungulati,
Capriolo e  Cinghiale in  particolare. L'intera  zona riveste  un
notevole interesse ornitologico sia per quanto riguarda le specie
nidificanti sia per quelle svernanti o di passo.

L'Amministrazione Provinciale di Arezzo ha previsto l'istituzione
di un'oasi  di circa  2348 ha  di superficie nella quale ricadono
circa 790  ha di  proprietà demaniale.  I  restanti  205  ha  di
patrimonio  regionale   non  accorpabili   alla  struttura   sono
utilizzati per l'esercizio dell'attività venatoria.

MONTE GINEZZO
Caratteristiche ambientali

La proprietà  regionale, ricadente  nel Comune  di  Cortona  per
complessivi  293   ettari,  viene   gestita  dal   Comune  stesso
unitamente all'appezzamento  di  proprietà  della  Provincia  di
Arezzo (ha  98.8) ad  essa adiacente. Questi terreni demaniali si
presentano relativamente  dispersi,  mostrando  confini  a  volte
molto irregolari,  numerosi inclusi privati, nonchéalcune esigue
porzioni  separate   dal  corpo   principale.   La   disposizione
geografica del  complesso è  in corrispondenza dello spartiacque
tra il bacino dell'Arno e quello del Tevere, orientativamente dal
Passo della  Cerventosa fino  ad oltrepassare  Monte Ginezzo, sia
nel versante Nord-orientale che in quello Sud-occidentale.

Il  demanio   occupa  la  fascia  altimetrica  tra  i  500  (loc.
Castagneto Vecchio)  ed i  900 m  s.l.m.- (Monte  Ginezzo, 928 m;
Poggio Le  Rocche, 921  m); nel  versante Nord-Est si mantiene su
pendenze moderate,  raramente superiori  al 50%, mentre in quello
Sud-Ovest la declività aumenta fino a valori prossimi al 100%.

Per quanto  riguarda l'idrografia, si può rilevare la carenza di
torrenti con  grosse portate.  Infatti,  unico  corso  d'acqua  a
regime  perenne   che  interessa  il  demanio  è  il  Rio  della
Cerventosa, che  alimenta l'omonima  diga, mentre  di  tutti  gli
altri fossi  solo alcuni  non esauriscono la loro portata durante
il periodo  estivo, rivelando  peraltro una disponibilità idrica
molto scarsa.

Nel Complesso  le temperature  medie presentano il valore massimo
nel mese  di Luglio ed il minimo in Gennaio, con sensibili sbalzi
termici tra  il giorno  e la  notte,  nonché  frequenti  gelate,
soprattutto tra Dicembre e Febbraio.

Il  regime   pluviometrico  risulta.  di  tipo  appenninico,  con
concentrazione delle piogge in Autunno e valori minimi in Estate.
Il clima  si rivela  comunque assai  variabile  nei  due  opposti
versanti: temperato-freddo,  con estate  temperata  e  siccitosa,
nelle esposizioni Nord-Est; temperato-caldo, con estate calda, ma
relativamente piovosa,  nelle esposizioni Sud-Ovest. In base alla
classificazione di  Pavari, il  versante Sud-Ovest è ascrivibile
alla fascia  del Lauretum  nella parte  più bassa, al Castanetum
caldo alle  quote  superiori;  viceversa,  il  versante  Nord-Est
appartiene al  secondo tipo  del Castanetum  freddo  (con  piogge
superiori a 700 mm annui).

Le formazioni  forestali di  origine naturale  che si  incontrano
sono per  lo più  caratteristiche delle  fasce del Castanetum, e
danno luogo  al  loro  interno  ad  una  distribuzione  in  senso
altimetrico relativamente costante; viceversa, maggiore appare la
differenziazione influenzata  da esposizione  e fertilità  della
stazione. Non  va dimenticato  inoltre che questa zona rientra in
quella ad  alto rischio  di incendio;  fenomeno, questo,  che  ha
influito finora  in maniera  evidente sullo  sviluppo di  diversi
soprassuoli. La  distinzione  per  tipi  fisionomia  ha  comunque
fornito la seguente ripartizione:

                                        ha             %
Ceduo di Cerro                       97.08         33.10
Ceduo di Castagno                    54.37         18.50
Ceduo misto di latifoglie            44.39         15,10
Castagneto da frutto                 10.60          3,60
Arbusteto                            49.06         16,70
Incolto promiscuo                    28.54          9,70
Pascolo cespugliato                   9.10          3,10
                                   -------
T0TALE                              293.14

Gestione faunistica e venatoria

L'abbandono di  numerose aree  coltivate  ha  causato  un  rapido
decremento di  numerose  popolazioni  selvatiche.  In  un  simile
contesto si sono andate affermando soprattutto specie ubiquitarie
o "pioniere":  volpi, cinghiale, corvidi, ecc. Tenuto conto della
modesta estensione  di questa  area  demaniale  (293  ha)  e  dai
confini  estremamente   irregolari  è   consentito   l'esercizio
dell'attività venatoria.

                        PROVINCIA DI PISA
                                
MONTI PISANI
Caratteristiche ambientali

Il complesso  forestale  dei  Monti  Pisani  si  estende  su  una
superficie di  842.50 ettari,  e denota un'estrema frammentazione
che non  si limita  però alla  sola proprietà  pubblica, bensì
interessa tutto il comprensorio del Monte Pisano.

Per la  particolare disposizione orografica rispetto al litorale,
questo  complesso   gode  di   un   clima   di   tipo   oceanico,
caratterizzato  da   notevole  umidita   atmosferica  ed  elevate
precipitazioni, con  medie  intorno  ai  1000-  1100  mm/anno  di
pioggia e punte massime superiori ai 1300 mm/anno (Monte Serra).

Il regime  pluviometrico è  sostanzialmente submediterraneo, con
minimo  estivo   e  due   massimi  in  primavera  ed  in  autunno
(assoluto). Viceversa,  l'innevamento risulta mediamente alquanto
scarso, con  lieve maggior  permanenza sul  terreno nel  versante
Nord rispetto a quello Sud.

Dal punto di vista idrografico, i corsi d'acqua che interessano i
Monti  Pisani  appaiono  a  carattere  torrentizio,  con  elevate
pendenze  specialmente   nei  tratti   più  a  monte  e  portate
discontinue nell'arco dell'anno.

La ripartizione della proprietà regionale secondo i diversi tipi
fisionomici presenta la seguente distribuzione:

                                           ha
Fustaia di Pino marittimo              316.10
Ceduo di Castagno                      224.70
Ceduo misto di latifoglie               59.80
Castagneto da frutto                    21.60
Fustaia di conifere e latifoglie        11.70
Ceduo di Leccio                          4.80
Giovani impianti                        36.20
Cespuglieto                            136.30
Colture agrarie                          2.40
                                      -------
T0TALE                                 812.50

Anche in questi ambiti territoriali appare purtroppo frequente il
fenomeno degli  incendi, rilevando  un  coefficiente  di  rischio
estremamente elevato, in grado di compromettere qualsiasi tipo di
intervento sia forestale che faunistico.

Gestione faunistica e venatoria

Il profilo  faunistico dell'intero  comprensorio appare piuttosto
povero e caratterizzato dalla presenza del Cinghiale, della Volpe
e di  numerose specie  di Corvidi.  Le  popolazioni  di  Lepre  e
Fagiano risultano  poco numerose. Buona la presenza di selvaggina
migratoria soprattutto durante il periodo della migrazione.

A  causa   della  notevole  frammentazione  della  superficie  è
difficile trovare  una destinazione univoca all'intero complesso.
Le Amministrazioni  Provinciali di Lucca e di Pisa hanno previsto
che circa  300,9 ha  di proprietà demaniale ricadano all'interno
di oasi  mentre mentre  i restanti 510,53, ricadenti in Provincia
di Pisa,  sono mantenuti liberi per lo svolgimento dell'attività
venatoria.

SANTA LUCE- CHIANNI
Caratteristiche ambientali

La  superficie   totale  del   complesso  ammonta  a  1607,5  ha.
Delimitato a  Nord  dal  torrente  Tora,  a  Sud  dal  Botro  dei
Riseccoli e dal Botro del Moscoso, a Ovest la foresta si affaccia
sugli abitati  di S.  Luce e  di Postina.  La morfologia è assai
varia con  diverse quote  al di sopra dei 500 m. Numerosi i corsi
d'acqua, in gran parte a regime torrentizio.

Dal punto  di vista  vegetazionale, nonostante  la  posizione  in
vicinanza della  costa, siamo  in presenza  di boschi di un certo
pregio. In effetti sul 44% della superficie totale (oltre 700 ha)
si estende  il ceduo di Cerro (accompagnato da Orniello, Carpino,
Acero), che  prevale nei  fondovalle su  terreni profondi, mentre
nelle altre  condizioni (sui  crinali sulle  esposizioni Sud-Est,
ecc.) prende  il sopravvento  il Leccio,  consociato con le altre
essenze tipiche della macchia mediterranea Albatro, Erica, etc.).
Anche il  ceduo misto di latifoglie è ben rappresentato (16% del
totale) come  anche la  fustaia di  Pino marittimo  (6%).  Per  i
boschi migliori  si  prospetta  l'opportunitàdell'avviamento  ad
alto fusto, ad oggi realizzato in minima parte.

I seminativi  e  gli  incolti  sono  presenti  in  maniera  molto
limitata.

Gestione faunistica e venatoria

Il territorio  risulta vocato soprattutto per il Cinghiale, anche
se si  stanno lentamente affermando popolazioni di altri Ungulati
quali Muflone,  Capriolo e  Daino. La presenza del Cinghiale crea
non pochi  problemi alle  attività agricole  a causa  dei  danni
arrecati.

L'Amministrazione Provinciale  di Pisa  nell'ambito  del  proprio
piano faunistico  ha evidenziato la necessità di includere parte
delle proprietà demaniali 596,59 ha, le più pregevoli dal punto
di vista  faunistico, all'interno  di una zona di ripopolamento e
cattura. Sui restanti 952,95 ha, al fine di contenere lo sviluppo
della popolazione di cinghiale e il mantenimento della situazione
attuale è consentito l'esercizio dell'attività venatoria.

DECIMO BURIANO
Caratteristiche ambientali

Esteso su  una superficie  di 852  ha, questo  complesso si trova
situato sulla  destra del  medio corso  del fiume  Cecina, che in
pratica ne costituisce il confine meridionale. Le quote vanno dai
50 ai 320 m con pendici ovunque modeste.

Dal punto  di vista vegetazionale, Decimo è caratterizzato dalla
predominanza del ceduo di Leccio (73,7% della superficie totale),
mentre, sul  restante, sono  presenti  il  ceduo  di  sclerofille
mediterranee e il ceduo di Cerro, generalmente avviato a fustaia.
Mancano totalmente seminativi e incolti.

Gestione faunistica e venatoria

Dal punto  di  vista  faunistico  nella  zona  si  riscontra  una
notevole presenza di cinghiale che rappresenta una continua fonte
di danni  all'agricoltura. Notevole  è la competizione che si è
instaurata tra  questa specie  e le altre popolazioni selvatiche.
Buona la  consistenza della fauna migratoria durante il passo. La
zona  è  quindi  posta  in  divieto  di  caccia  in  attesa  che
l'Amministrazione Provinciale  preveda l'istituzione  di una zona
di protezione comprendente l'intera proprietà demaniale.

MONTERUFOLI
Caratteristiche ambientali

La foresta, estesa per circa 3120 ha, è posta sulla sinistra del
medio corso  del fiume  Cecina ed è interessata da vari corsi di
acqua (torrenti  Trossa, Ladio,  Risecco e Secolo). La morfologia
è  assai  ondulata  a  volte  anche  accidentata,  con  pendenze
sensibili ed  aree soggette  ad erosione  superficiale. Le  quote
vanno dai  ca 150  m dei  confini orientali ed occidentali, ai ca
560 m  delle colline più elevate. La vegetazione è assai varia,
ma la  formazione prevalente èsenz'altro il ceduo di sclerofille
mediterranee (oltre il 47% del totale), diffuso soprattutto nella
porzione centro  occidentale e  sul confine  orientale, mentre  i
ceduo a  prevalenza di  Leccio (ca il 27%) si presenta variamente
distribuito, con  maggior presenza  nella parte centro orientale.
Vengono poi  il ceduo  di Cerro,  in  parte  avviato  a  fustaia,
diffuso su  ca 400  ha (13%  della superficie)  e  caratteristico
della  fascia  centrale  e  le  fustaie  a  giovani  impianti  di
conifere.

In una  delle sezioni  centrali è  presente un  appezzamento  di
seminativo dell'estensione  di ca  20  ha  che  viene  utilizzato
unitamente ad  un altro  appezzamento di  ca 1.5  ha posto  verso
Ovest, con semina a perdere per la selvaggina.

Gestione faunistica e venatoria

Oltre  alla  numerosa  presenza  di  Cinghiale  nella  zona  sono
presenti nuclei  di Capriolo,  Daino e Muflone. Buona la presenza
di selvaggina  migratoria durante il periodo della migrazione. La
Provincia di  Pisa nel  proprio  piano  faunistico  venatoria  ha
inteso assoggettare  la quasi  totalità del territorio a divieto
di caccia  mediate l'istituzione  di un'oasi. Per quanto riguarda
invece la  proprietà demaniale  posta  in  località  Casa  alla
Serra, la  ridotta superficie  (121 Ha). non consente di adottare
forme di razionale gestione della fauna e pertanto questa area è
destinata all'esercizio venatorio.

MONTEVERDI - LUSTIGNANO
Caratteristiche ambientali

Questo complesso  interessa una  superficie di  1188.8  ha  e  si
estende in  senso Nord-Sud  nel bacino del fiume Cornia. Le quote
vanno da  150 a  430 m.  Dal punto  di vista vegetazionale le due
formazioni prevalenti  sono il  ceduo  di  Cerro  disposto  nelle
esposizioni Nord  Nord-Est e  il ceduo  di Leccio  presente nelle
esposizioni Sud  Sud-Ovest. Nella  restante parte  prevalgono  il
ceduo di sclerofille mediterranee e il ceduo misto di latifoglie.
Di rilievo in alcune stazioni la diffusa presenza della Sughera e
delll'Orniello. Totalmente assenti seminativi e incolti.

Gestione faunistica e venatoria

Anche  in  questo  comprensorio  si  registra  una  notevolissima
diffusione  del  Cinghiale  mentre  gli  altri  Ungulati  (Daino,
Capriolo e  Muflone) sono  presenti con popolazioni numericamente
assai ridotte.  Buona la presenza della selvaggina migratoria nel
corso del passo.

In considerazione  della  modesta  superficie  e  della  notevole
abbondanza  di   Cinghiale  si   ritiene  necessario   consentire
l'esercizio venatorio sull'intero comprensorio demaniale.

PAVONE
Caratteristiche ambientali

Questo  piccolo  complesso  (188  ha)  è  l'ultima  acquisizione
regionale in  Valdicecina ed è esposto sul versante sinistro del
torrente Pavone, con quote oscillanti tra i 400 ed i 600 m.

La formazione  prevalente (83%) è il ceduo in gran parte avviato
a fustaia,  mentre sulla  restante parte  è presente una fustaia
mista di conifere, Non esistono seminativi e incolti.

Risorse idriche  assai diffuse  sotto forma  di fossi  e per  una
parte limitata di torrenti.

Gestione faunistica e venatoria

Le caratteristiche  faunistiche di  questo piccolo complesso sono
simili a quello di Lustignano.

In considerazione  della  modesta  superficie  e  della  notevole
abbondanza di  Cinghiale sull'intero  comprensorio  demaniale  è
consentito l'esercizio venatorio.

BERIGNONE
Caratteristiche ambientali

Complesso posto  in gran  parte in  destra del  fiume Cecina,  si
trova a  cavallo dei  comuni di  Volterra e  di  Pomarance  e  si
estende per  2195 ha.  Delimitato sul versante Ovest dei torrenti
Fosci e Stellate, presenta pendenze varie ma in genere di modesta
acclività, mentre  solo nella  parte meridionale  sul corso  del
Cecina e  lungo il  Stellate e il botro del Rio, si hanno pendici
assai acclivi.  Le quote vanno dai 100 m sul versante occidentale
ai 556 del Monte Soldano posto su confine nord-orientale.

Numerosi i  corsi d'acqua  che solcano  e delimitano il complesso
dallo stesso fiume Cecina, ai torrenti Fosci e Stellate, ai fossi
delle Pilelle  e al Rio, oltre ai botri minori. La vegetazione di
Berignone si  presenta abbastanza  varia, ma  prevale comunque il
ceduo di Leccio (presente sul 71% della superficie) che occupa il
nucleo principale  mentre una ridotta incidenza hanno il ceduo di
Cerro (23%) presente nella porzione meridionale e nord-orientale,
e il  ceduo di  sclerofille mediterranee propriamente detto (3%).
È presente  sul Monte  Soldano anche  un piccolo nucleo di Abete
bianco e  Duglasia. Sono  rappresentati in  buona misura  anche i
seminativi, con  150 ha,  posti  prevalentemente  nella  porzione
Nord-occidentale, che  sono in  parte utilizzati  da  coltivatori
diretti e  in parte vengono seminati dall'Ente gestore allo scopo
di aumentare le disponibilità alimentari per i selvatici.

Gestione faunistica e venatoria

L'ambiente  naturale   ben  conservato   rende  questo  complesso
demaniale idoneo  ad ospitare  numerose specie  selvatiche. Assai
abbondante  risulta   la  presenza  del  Cinghiale,  ma  presenti
appaiono  sia   il  Daino,  sia  il  Capriolo,  sia  il  Muflone.
L'avifauna nidificante  si arricchisce  ulteriormente durante  il
periodo della  migrazione. Per  tali motivi  le indicazioni della
Provincia di  Pisa prevedono  la conferma  del divieto  di caccia
mediante l'istituzione di un'oasi.

ULIGNANO
Caratteristiche ambientali

Il complesso,  dell'estensione di  circa 407,35  ha, fa parte del
bacino idrografico  del fiume  Era ed  è situato  all'estremità
nord-orientale del  comune di Volterra, a confine con le Province
di Firenze e di Siena.

Delimitato dai  torrenti Strolola  ed Era Viva, Ulignano presenta
una morfologia  piuttosto dolce  ed è  suddiviso in  sette corpi
separati. Nella  porzione nordorientale prevale il ceduo di Cerro
(40% della  superficie  totale)  totalmente  avviato  a  fustaia.
Analoga estensione ha il ceduo a prevalenza di Roverella (Leccio,
Corbezzolo,  Orniello,   Carpino),  mentre   nella   parte   sud-
occidentale domina  il  ceduo  di  Leccio.  La  fustaia  di  Pino
marittimo si  configura  come  la  formazione  più  diffusa  sul
restante territorio. I seminativi raggiungono complessivamente la
superficie di 7,5 ha a cui si aggiungono 4.5 ha di incolti.

Gestione faunistica e venatoria

Anche  in  questo  comprensorio  si  registra  una  notevolissima
diffusione del Cinghiale.

In considerazione  della  modesta  superficie  e  della  notevole
abbondanza di  Cinghiale sull'intero  comprensorio è  consentito
l'esercizio venatorio.

GIARDINO- SCORNABECCHI
Caratteristiche ambientali

Il complesso  si suddivide  in  due  nuclei  separati:  il  primo
(Giardino) è  quello che presenta una maggiore estensione (594.6
ha) e  si  estende  nell'estremità  occidentale  nel  Comune  di
Riparbella, a  confine con  la provincia  di Livorno;  il secondo
(Scornabecchi) presenta  un'estensione limitata  (53.78 ha) ed è
situato nel Comune di Montescudaio.

La foresta  di Giardino  di estende  in un  senso Nord-Sud  ed è
delimitata ad  Ovest dal  torrente Arqueta,  mentre  il  restante
confine è di natura artificiale.

La morfologia  non si  presenta molto  varia  data  l'assenza  di
elevate pendenze.

Le quote  massime sono  molto modeste  (180 m)  e si  riscontrano
nella parte settentrionale.

L'area è  solcata da  una serie di botri (Botro di Fabbrica, del
Bagnolo, della  Carpinata, del Vallone), che offrono tuttavia una
limitata disponibilità idrica, mentre l'Arquesta è attivo tutto
l'anno.

Dal punto  di vista  vegetazionale la  formazione  prevalente  è
rappresentata dal  ceduo di  Leccio (72% della superficie) mentre
il ceduo di Cerro è presente sul 21% con quote di minore entità
per il  ceduo misto di latifoglie e la fustaia di Pino domestico.
Sono presenti  anche 17  ha di  seminativi nella  produzione Sud-
Ovest, in  prossimità  dei  fabbricati  di  Porcareccia  che  si
trovano in  buono  stato  di  conservazione  essendo  attualmente
utilizzati. Per quanto concerne la piccola unità di Scornabecchi
questa si  presenta con  un  soprassuolo  caratterizzato  per  la
maggior parte  del ceduo  di Leccio  e in misura minore del ceduo
misto di latifoglie.

Gestione faunistica e venatoria

Gran parte  del complesso  di Giardino  è occupato  da un centro
pubblico di  allevamento di  selvaggina. Il  restante  territorio
sotto il  profilo faunistico è caratterizzato dalla presenza del
Cinghiale e  di selvaggina  migratoria  durante  il  periodo  del
passo. L'intera zona viene mantenuta in divieto di caccia.

Per quanto  riguarda invece  la zona  di  Scornabecchi,  l'esigua
superficie 53,78  ha, rende  la zona inutilizzabile per qualsiasi
struttura di  protezione e  pertanto  è  consentita  l'attività
venatoria.

CASELLI
Caratteristiche ambientali

La  foresta   (superficie  1.307   ha)  è  situata  nella  parte
settentrionale del Comune di Monteverdi e delimitata ad Ovest dal
confine con  la  Provincia  di  Livorno.  Da  questo  crinale  il
Complesso si  sviluppa in  direzione orientale  fino al  torrente
Sterza, affluente di sinistra del fiume Cecina. Una propaggine di
circa 350  ha (Poggio  Castiglione) si  estende al  di là  dello
Sterza, delimitato a Nord e ad Est dal torrente Ritasso.

La morfologia  è  varia,  ma  generalmente  moderata  con  pochi
versanti  ad   elevata  acclività,   localizzati   nella   parte
occidentale e interessati da affioramenti rocciosi.

Le  quote   più  elevate   (oltre  500  m.)  si  raggiungono  in
corrispondenza dei  crinali di confine a Nord-Ovest; l'altitudine
media è valutabile intorno ai 250 m. Il complesso è interessato
trasversalmente da  tre corsi  d'acqua: a  Nord  il  Botro  della
Vertice, al centro il Botro Rivivo, a Sud il torrente Sterza.

A questi  vanno aggiungi  altri botri  minori tra  cui quello  di
Boccanera, dell'Aione,  del Debbione, del Pian delle Volte, etc.,
che  insieme  a  numerose  sorgenti  naturali  contribuiscono  ad
assicurare la presenza di risorse idriche in tutta l'area.

La foresta  di Caselli può essere suddivisa in due parti: il 70%
posto a Nord-Est, costituito da macchia mediterranea con cedui di
sclerofille e  cedui di  leccio, il 30% posto a Sud costituito da
ceduo  di   Cerro  in   conversione,  localizzato  essenzialmente
nell'area di  Forno-Renzano. Il bosco di sclerofille mediterranee
risulta costituito  da due  specie xerofile  principali (Leccio e
Corbezzolo)  che  predominano  una  sull'altra  a  seconda  delle
caratteristiche micro-climatiche e stazionali.

Con caratteristiche  diverse si  presenta il  ceduo di  Cerro  di
Forno- Renzano.Quest'area,  estesa per  circa 340  ha,  è  stata
censita come  biotopo di  rilevante interesse vegetazionale dalla
Società Botanica  Italiana e  si presenta  con un soprassuolo in
conversione all'alto  fusto a  prevalenza  di  Cerro,  a  cui  si
accompagna  il  Leccio,  l'Olmo,  l'Orniello,  la  Roverella,  il
Carpino,  il   Frassino,  l'Acero,  etc..  Questa  fitocenosi  si
sviluppa su  un terreno  profondo e fresco, e non ha praticamente
riscontro,  come   foresta  mesofila,  nella  collina  litoranea.
Nell'area  di  Caselli  è  presente  poi  una  riserva  naturale
biogenetica di  circa 7  ha dove  svolgono attività  di  ricerca
l'Istituto  di   Selvicoltura  dell'Università   di  Firenze   e
l'Istituto Sperimentale  per la  Selvicoltura di  Arezzo, che  vi
hanno impiantato  parcelle sperimentali.  Nelle  vicinanze  della
Fattoria di Caselli sono presenti anche circa 24 ha di seminativi
utilizzabili a fini alimentari per i selvatici.

Gestione faunistica e venatoria

L'intero complesso riveste una notevolissima importanza dal punto
di vista faunistico soprattutto per quanto riguarda gli Ungulati.
Da sottolineare  come in  alcune zone  la presenza  del Cinghiale
risulti eccessiva.  Tutta l'area svolge un ruolo fondamentale per
l'avifauna migratrice  sia durante  il passo  come luogo di sosta
sia come  area di svernamento. L'intero complesso viene mantenuto
in divieto di caccia con l'istituzione di un'oasi.

TEGONI - RANTIA
Caratteristiche ambientali

Il complesso  forestale di  Tegoni - Rantia è posto in comune di
Castelnuovo val  di Cecina e presenta una superficie di ha 165,27
di cui 148 ricoperti da boschi. L'intero comprensorio si presenta
fortemente frazionato.

Dal punto  di vista  morfologico l'area  presenta una  morfologia
dolce solcata  da profondi fossi. Tra i corsi d'acqua l'unico che
presenta una  portata annua  è il  fiume Cecina.  Geologicamente
l'area risulta assai interessante, la formazione preponderante è
quella dei conglomerati che occupa la parte più alta, mentre gli
impluvi  dei   fossi  Ricavolo   e  Rantia  sono  interessati  da
formazione di argille, marne e calcari.

Le associazioni  forestali prevalenti  sono ascrivibili  al bosco
mesofilo di  latifoglie decidue  a  forte  prevalenza  di  specie
quercine con  formazioni quasi  pure di  cerro. Presenti,  ma  in
minor misura,  formazioni riparie, rimboschimenti a prevalenza di
conifere mediterranee e alcuni castagneti.

Gestione faunistica e venatoria

In tutto  il complesso  il  selvatico  più  diffuso  risulta  il
cinghiale, assai  ridotta la consistenza di tutte le altre specie
stanziali, lepre e fagiano in particolare. Presenza di selvaggina
migratoria durante il periodo del passo.

A causa  della ridotta  superficie e  della frammentazione  della
proprietà è consentito lo svolgimento dell'attività venatoria.

                      PROVINCIA DI LIVORNO
                                
COLLINE LIVORNESI

Caratteristiche ambientali

Nell'ambito  del  complesso  forestale  delle  colline  livornesi
appartengono  al   Demanio  Regionale  un  totale  di  2068,1  ha
ripartiti nelle  due unità  di Montenero  (1082,0  ha)  e  Valle
Benedetta (976,1 ha).

VALLE BENEDETTA

La foresta  di Valle  Benedetta  si  estende  sui  primi  rilievi
dell'immediato  entroterra   della  città  di  Livorno,  ed  è,
costituita da  una unico  corpo  ricompreso  fra  le  strade  che
collegano Livorno  a Collesalvetti  a  nord  e  Livorno  a  Valle
Benedetta  a   sud.  La   morfologia,  nel  complesso  dolce,  è
caratterizzata da  formazioni collinari (che raramente superano i
450 m di quota) che degradano lentamente verso Ovest.

Il clima,  data la  vicinanza al  mare,  presenta  precipitazioni
scarse (spesso  al di  sotto di  900 mm  annui)  con  massimi  in
autunno e primavera.

Le temperature,  miti d'inverno,  sono elevate durante il periodo
estivo allorchè  raggiungono punte  massime di oltre 30 gradi C.
Numerosi i  corsi d'acqua  che attraversano l'area caratterizzati
da  regime   torrentizio  con   portate  estive   scarsissime   o
addirittura nulle.

Il tipo  di soprassuolo  prevalente si può ricondurre al forteto
mediterraneo in  cui sono  presenti praticamente  tutti gli stadi
evolutivi di tale fitocenosi (dalla gariga di cisti alla macchia-
foresta con leccio dominante).

Gli spazi  con vegetazione  degradata o  comunque in  successione
primaria sono da mettere in relazione con i ripetuti passaggi del
fuoco, con  substrati pedologici poco fertili, con le esposizioni
sfavorevoli.

Il paesaggio  forestale naturale  è interrotto solo da gruppi di
conifere (pini mediterranei).

Per quanto riguarda l'uso del suolo si rileva quanto segue:

Ceduo..........................    687,2 ha
Fustaia........................    202,4 ha
Terreni nudi e incolti.........    86,5 ha
...............................   ----------
Totale.........................    976,1 ha

Bosco ceduo:  si tratta  in prevalenza  di macchia di sclerofille
mediterranee con  Corbezzolo, Lentisco,  Vibruno, Erica, smilacee
ed altre essenze arbustive nel piano inferiore e Leccio, Orniello
nel  piano   dominante.  Sono  generalmente  boschi  molto  fitti
raramente utilizzati.

Sono presenti altresì boschi a prevalenza di leccio con presenza
spesso di Cerro e Orniello nonché aree in cui prevale il Cerro.

Fustaie: sono  costituite interamente  da impianti artificiali di
conifere eseguiti  impiegando prevalentemente  Pini mediterranei,
talvolta Pino insigne e Cipresso comune. Da sottolineare che sono
stati  eseguiti   anche  coniferamenti   all'interno  del   ceduo
evidenziati dall'alternanza  di gruppi  di latifoglie e gruppi di
conifere.

Terreni nudi e incolti: sono riferibili a questa classe colturale
quegli spazi  cespugliati  derivanti  dall'abbandono  di  coltivi
presenti all'interno  della  foresta  nonché  aree  improduttive
quali ad esempio cave, costruzioni, ecc.

Gestione faunistica e Venatoria

Il  profilo   faunistico  risulta  nel  complesso  caratterizzato
soprattutto  dalla   presenza  del   Cinghiale  e   dell'avifauna
migratrice durante il passo autunnale. Si prevede il mantenimento
del divieto  di caccia  su circa 630 ha, includendoli in istituti
di   protezione   previsti   dal   piano   faunistico   venatorio
provinciale, sul  restante territorio  del complesso  (346 ha) è
consentito lo svolgimento dell'attività venatoria.

MONTENERO
Caratteristiche ambientali

L'ubicazione di  questo complesso  forestale è  più meridionale
rispetto a  quello  precedentemente  analizzato.  I  suoi  limiti
geografici possono  essere così  individuati: procedendo da nord
verso est dal Rio Ardenza, dal Botro del Diavolo, dal crinale che
collega   il   Poggio   Sparticasia   al   Poggio   Costello   e,
successivamente, dal torrente Chioma.

A Sud  la proprietà  demaniale  termina  lungo  il  crinale  dei
Poggioni di Costia fino alla strada di Osteria delle Due Vie, poi
segue il  Botro  delle  Casine,  il  Botro  di  Quarata  fino  al
Montenero, per  poi risalire  irregolarmente a  chiudersi al  Rio
Ardenza. La  morfologia dell'area è nel complesso molto dolce in
quanto costituita da formazioni collinari poco acclivi (rari sono
gli spazi a pendenza accentuata localizzata prevalentemente lungo
i fossi)  con altitudini  di poco  superiori ai  300 m s.l.m. (la
punta più alta è il Poggio Capanne 332 m).

Le quote inferiori si aggirano intorno ai 50 m s.l.m..

Il clima,  del tutto  simile a  quello  di  Valle  Benedetta,  è
caratterizzato da  una piovosità  annua intorno  ai 900  mm  con
massimi autunno-primaverili e minimi estivi.

La temperatura media oscilla intorno ai 16 gradi C.

L'area in  esame è  interessata da  alcuni corsi d'acqua quali i
torrenti Quarata,  Chioma, Ardenza  e il  Fosso del Molino Nuovo.
Questi sono  caratterizzati da  un regime torrentizio con portate
massime in  primavera- autunno  e minime  in  estate.  Alcuni  di
questi fossi sono prettamente a carattere stagionale.

Il soprassuolo  forestale, ancora rappresentato da specie tipiche
della macchia mediterranea, appare meno evoluto rispetto a quanto
si può  osservare a  Valle Benedetta, più diffuse sono anche le
superfici degradate.  Ciò  è  dovuto  sia  al  ripetersi  degli
incendi, ma anche alla natura geologica della zona.

Peculiare, rispetto  alla  foresta  di  Valle  Benedetta,  è  la
diffusione del Pino d'Aleppo.

Per quanto concerne l'uso del suolo si rileva quanto segue:

Bosco ceduo..................      745,3 ha
Fustaie......................      212,0 ha
Colture agrarie..............      26,4 ha
Terreni nudi e incolti.......      98,3 ha
.............................     ---------------
Totale.......................      1082,0 ha

Bosco ceduo:  prevalgono le  formazioni  sclerofile  mediterranee
dove Corbezzolo,  Fillirea, Viburno,  Alaterno, Erica,  smilacee,
Lentisco, costituiscono  la macchia  bassa  e  impenetrabile  con
scarso Leccio ed Orniello nel piano superiore.

Molto diffuso  anche il  ceduo di Leccio che si differenzia dalle
precedenti classi  colturali per  una maggiore presenza di questa
specie arborea, che va a costituire il piano dominante, a scapito
delle specie arbustive sopra citate.

Nelle stazioni  più fresche  e fertili  il Leccio si associa con
Cerro, Roverella, Orniello e Sughera.

Fustaie: si  tratta in prevalenza di fustaie di Pino d'Aleppo sia
di origine artificiale che naturale.

Talvolta questa  conifera è associata ad altri pini mediterranei
quali il  Pino Marittimo,  nonché al  ceduo di Leccio dove si è
insediato naturalmente sia con piante sparse che a gruppi.

Colture agrarie: costituiscono una piccola superficie coltivata a
seminativi concentrata  interamente in località Case Cafaggio ed
affidata in gestione ad una cooperativa locale.

Terreni nudi  ed incolti:  si  tratta  in  massima  parte  di  ex
coltivi,  adibiti   successivamente  a   pascolo  ed  in  seguito
abbandonati. Gli  incolti, che  si presentano  in parte  olivati,
sono invasi da vegetazione erbacea ed arbustiva.

Gestione faunistica e venatoria

Le caratteristiche del popolamento animale risultano assai simili
a quelle del complesso di Valle Benedetta.

Pertanto si  prevede il  mantenimento del  divieto di  caccia sui
territori inclusi  in istituti  di protezione  previsti dal piano
faunistico provinciale;  sul  restante  territorio  demaniale  è
consentito lo svolgimento dell'attività venatoria.

SASSETTA
Caratteristiche ambientali

Questo complesso,  che a  partire  dall'abitato  di  Sassetta  si
estende  in   direzione  Est,   risulta  delineato   nella  parte
settentrionale del  Torrente Cadona  presenta un'estensione di ha
736.8.

Si tratta  di una  proprietà demaniale  interessata da  numerosi
inclusi  privati,  che  al  momento  possono  inficiare  una  sua
gestione integrale.

Il soprassuolo  vegetale appare  eterogeneo, pur  se maggiormente
rappresentato dalle  Leccete. Nella  parte a  N-E  sono  presenti
fustaie  di  Pino  marittimo,  nonché,  nelle  esposizioni  più
fresche, il  ceduo di  Cerro, anche  avviato ad  alto fusto,  che
rappresenta in queste stazioni il bosco più caratteristico.

Gestione faunistica e venatoria

La zona  risulta particolarmente  vocata per  il  Cinghiale.  Con
presenza di uccelli migratori durante la stagione del passo.

Sull'intero complesso  è consentito  l'esercizio  dell'attività
venatoria anche  al fine  effettuare sistematici  controlli sulla
consistenza della popolazione di cinghiale.

MACCHIE DELL'ELBA
Caratteristiche ambientali

Il Complesso  agricolo-forestale "Macchie dell'Elba", che ammonta
ad ha 624.49.74, si presenta frazionato in diversi nuclei sparsi,
situati per  lo più  a quote  relativamente elevate  (m  600-800
s.l.m.), con  forti pendenze  e con  una netta  presenza di rocce
affioranti e masse detritiche.

Dal  punto   di   vista   climatico,   tutta   l'isola   presenta
caratteristiche   temperate   dovute   alla   diretta   influenza
mitigatrice del  mare, con precipitazioni mediamente scarse (500-
600 mm  all'anno, ad eccezione di Monte Capanne dove cadono circa
1000 mm  di pioggia), caratterizzate da massimi autunno-invernali
e minimi estivi.

La  vegetazione  appare,  quindi,  quella  tipica  dell'orizzonte
fitoclimatico del  Lauretum, del  tipo  a  siccità  estiva,  con
prevalenza,  tra   le  specie  forestali,  di  P.  domestico,  P.
marittimo, P. insigne, Leccio e Albatro. Sempre nell'ambito delle
zone demaniali, la superficie maggiore è occupata dai boschi (ha
314.10), rispetto  al terreni  nudi (ha  206.30) ed i cespugliati
(ha 104.10);  in particolare, tra i boschi predominano le fustaie
con ha  268.40, contro  i 45.70  dei cedui. La ripartizione tra i
vari tipi  fisionomici rivela  infatti una  situazione del  tutto
particolare e  dipendente dai  frequenti incendi che hanno finito
per  compromettere   talvolta  il   buon   esito   dei   numerosi
rimboschimenti  eseguiti   da  30   anno  a  questa  parte.  Tale
distribuzione è così riassumibile:

                                           ha            %
Fustaia di Pini mediterranei            57.70         9,23
Fustaia di Pino domestico               49,60         7,94
Fustaia di Pino marittimo               36.10         5,78
Ceduo di Leccio                         20.50         3,28
Ceduo di sclerofille mediterranee       17.10         2,73
Ceduo di Castagno                        8.10         1,29
Fustaia di Pino nero                     4.40         0,70
Giovani impianti                       120.60        19,31
Improduttivi                           104.10        16,66
Incolti e pascoli abbandonati          206.30        33,03
                                      -------
TOTALE                                 624.50

Gestione faunistica e venatoria

Il patrimonio faunistico di questo comprensorio risulta quantomai
interessante pertanto  è prevista  la riconferma  del divieto di
caccia sull'intera proprietà demaniale.

MACCHIA DELLA MAGONA
Caratteristiche ambientali

La Macchia  della Magona,  della superficie  di  1635.58  ha,  è
costituita da  un unico  corpo, localizzato  ad Est del Comune di
Bibbona. Solo una piccola sezione (8.14 ha) è separata dal corpo
principale ed  è posta  a Nord-Ovest del centro abitato. A parte
la  porzione  meridionale,  delimitata  dal  botro  dell'Inferno,
prevalgono i  limiti artificiali,  rappresentati  da  confini  di
Comune e di Provincia.

La morfologia  non si  presenta eccessivamente  movimentata,  con
pendenze continue.

Le quote  vanno da 100-150 m del limite occidentale, ai 489 m del
Poggio il  Morticino e  ai 500  m del Poggio ai Tuoni. Numerosi i
corsi d'acqua  presenti: Botro Grande, Botro di Camposasso, Botro
dell'inferno, etc.  che  tuttavia  presentano  portate  limitate.
Relativamente alla  vegetazione occorre notare come la formazione
prevalente sia  il ceduo  di Leccio  (che interessa  il 64% della
superficie) mentre il ceduo di sclerofille mediterranee occupa il
20% e  quello di  Cerro 11%. Minore importanza rivestono il ceduo
misto di  latifoglie e la fustaia di conifere. Totalmente assenti
i seminativi e gli incolti.

Gestione faunistica e venatoria

Il patrimonio  faunistico di  questo  comprensorio  demaniale  è
costituito soprattutto  dal Cinghiale; presenti, fra gli Ungulati
anche Daino,  Capriolo,  e  Muflone.  L'intera  zona  durante  la
migrazione autunnale  riveste una notevole importanza quale punto
di sosta per numerose specie di uccelli.

È prevista  la riconferma  del  divieto  di  caccia  sull'intera
proprietà demaniale.

                       PROVINCIA DI SIENA
                                
RADICONDOLI
Caratteristiche ambientali

Questa proprietà,  regionale, la  cui gestione è stata delegata
al Comune  di Radicondoli  (SI) dal 1.1.84, risulta costituita da
due complessi  ben distinti:  Falsini, a  diretto contatto ad Est
con il  Complesso forestale "La Selva" (Comune di Casole d'Elsa);
Le Carline,  a sua  volta suddiviso  nei  due  sottocomplessi  di
Porcignano e Tegoni.

Si tratta nel complesso di territori di estensione poco inferiore
ai 2800 ha.

La  morfologia   appare  disforme:   alle  pendenze  maggiormente
accentuate che  si riscontrano  nel sottocomplesso di Porcignano,
fanno riscontro  declivi più  moderati nei  versanti rivolti  in
direzione del  bacino dell'Elsa.  I  corsi  d'acqua  che  solcano
questo territorio sono di tipo torrentizio stagionale.

La zona  presenta una notevole attività geotermica con emissione
di gas da numerosi soffioni.

Questi territori  risultano correttamente  inseribili nella  zone
fitoclimatiche di Pavari del Lauretum e del Castanetum.

I tipi  di soprassuoli  forestali spontanei  si  individuano  nel
bosco di  Querce caducifoglie  xerofile e  nel  bosco  di  Querce
caducifoglie mesofile. Nelle zone più alte si riscontrano boschi
di Cerro e Castagno (Porcignano).

Scendendo  di  altitudine  si  incontra  più  frequentemente  la
Roverella associata  ad  altre  essenze  arboree,  tra  le  quali
Orniello e Sorbo in particolare.

Lungo i  torrenti si  ritrovano  boscaglie  e  Salici,  Pioppeti,
nonché Corniolo e Olmo Campestre.

Sia il  Cerro che  la Roverella sono per lo più rappresentati da
boschi  di  cedui  invecchiati.  Più  di  metà  del  territorio
considerato è  occupato dal ceduo di cerro, mentre poco meno del
10% è  ascrivibile al  ceduo di Roverella. Per quest'ultimo tipo
fisionomico sono  comunque in  corso interventi  di avviamento ad
altofusto.

Il ceduo di Castagno derivante dalla trasformazione di castagneti
da frutto  è limitato  a poco  meno di  40 ha.  La  presenza  di
conifere in fustaie di pino o in fustaie miste occupa ca 53 ha di
territorio. Nell'ambito  dei due  sottocomplessi di Falsini, e Le
Carline si riscontrano più di 230 ha tra prati, prati-pascoli ed
incolti; altri 50 ha risultano coltivati a cereali.

Gestione faunistica e venatoria

In tutti  e tre  i complessi demaniali è presente una abbondante
popolazione di cinghiale che necessita di una razionale gestione.
Tenuto conto,  anche delle  indicazioni della Provincia di Siena,
vengono individuate  le seguenti  destinazioni  della  proprietà
demaniale:

Falsini: costituzione  di un'area  in divieto  di caccia di circa
1000 ha mantenendo fruibili alla caccia i restanti 300 ha;
Le Carline  - la Selva: creazione di una zona a divieto di caccia
dell'ampiezza  di  circa  480  ha  mentre  nei  restanti  616  ha
mantenimento  dell'attuale   regime  venatorio   che  prevede  la
presenza di un'Azienda agrituristico venatoria;
Tegoni: sui  220 ha di superficie di questo complesso si mantiene
l'attuale divieto di caccia.

SELVA-COTORNIANO
Caratteristiche ambientali

Si  tratta   di  proprietà   della  Regione   Toscana  ricadenti
totalmente per  un'estensione di  circa 1364  ha  nel  Comune  di
Casole d'Elsa, in prov. di Siena.

Questi territori  si identificano  più  in  particolare  in  due
sottocomplessi, senza soluzione di continuità fra i medesimi.

Sono localizzati  in una  fascia media ed alto collinare ad Ovest
della Montagnola  Senese  e  ad  Est  del  confine  comunale  con
Radicondoli.

Non si  registrano eccessive  pendenze, rari  infatti risultano i
valori superiori al 25%.

Il clima  si rivela  di tipo  prettamente  mediterraneo  con  una
piovosità media  che si  mantiene al di sotto dei 1.000 mm annui
ed è concentrata nel periodo invernale.

Nel complesso  si può  indicare come  quest'area  rientri  nella
sottozona fredda del Lauretum.

Le associazioni  tipiche che  contraddistinguono questo complesso
sono i cedui misti a prevalenza di cerro e quelli a prevalenza di
Roverella. Sovente le essenze quercine si presentano associate al
Carpino bianco, Orniello, Olmo, campestre, Rovere, Carpino nero e
alle quote  inferiori, al  Leccio,  mentre  di  rado  si  trovano
consociati al Castagno.

Di notevole  importanza per  la fauna la presenza di varie specie
di Sorbo.

I fazzoletti  di terreno  ex agrario  non  rimboschiti  risultano
limitati ne  "La Selva" vera e propria, mentre nel sottocomplesso
di Cotorniano ci sono appezzamenti a coltivo ed a pascolo.

Gestione faunistica e venatoria

Le  caratteristiche  ambientali  rendono  tutto  il  comprensorio
vocato per  Cinghiale, Daino  e Capriolo. Buona la presenza della
selvaggina migratoria  durante il periodo del passo. Circa 600 ha
del complesso  vengono mantenuti  in divieto di caccia mentre nei
restanti 650 ha,  posti a ridosso di aree intensamente coltivate,
è consentito  l'esercizio dell'attività venatoria allo scopo di
contenere la popolazione di cinghiale.

FARMA - MERSE
Caratteristiche ambientali

Questo territorio  demaniale appare  costituito da  due complessi
forestali distinti, "La Merse", "Montalcino", secondo la seguente
ripartizione:

Complesso            Sottocomplesso    Superficie    Superficie
forestale            forestale   ha  Tot. ha

"La Merse"           Cetine-Cornocchia     259.66       4476.57
(Sovicille,          Pentolina            1427.10
Chiusdino,           Pornella              441.69
Monticiano,          Tocchi                803.13
Murlo)               Iesa                   62.50
                     Montepescini         1255.50
                     Murlo                 268.17
"Montalcino"         Montalcino            475.56        475.56
(Montalcino)
                                         --------
                     Totale               4952,13

Si procede,  quindi, alla descrizione separata dei due complessi,
facendo  particolare   riferimento,  ove  presenti,  ai  relativi
sottocomplessi.

LA MERSE
Cetine e Cornocchia

Trattasi del  nucleo più settentrionale dell'intero Comprensorio
"Farma- Merse";  diviso nel  corpo delle  Cetine ed  in quello di
Cornocchia, ambedue nel Comune di Chiusdino.

Il corpo di Cetine presenta un'altitudine varia: si passa infatti
dai 467  m di Poggio Pelato ai meno di 300 nel letto del torrente
Rosia. L'idrografia  si presenta  in questa zona alquanto ridotta
ed è limitata a pozze artificiali.

Il bosco  vede come  specie maggioritaria  il Cerro  governato  a
ceduo; sono  però ben  rappresentati anche  Roverella, Carpino e
Ciavardello.

Il corpo  di Cornocchia,  dal punto  di vista  morfologico  molto
simile al precedente, comprende un territorio ben più limitato.

Nella descrizione  del bosco,  analoga  a  quella  fatta  per  le
Cetine, va  aggiunta la  presenza di  impianti limitati  di  Pino
nero, Pino marittimo, Pino d'Aleppo e Cipresso.

Gestione faunistica e venatoria

È mantenuto  il divieto  di  caccia  questa  zona  includendo  i
territori demaniali  in zone  di protezione  adiacenti al fine di
migliorarne la delimitazione.

Pentolina

È questo  il corpo  più esteso del Complesso "La Merse", diviso
tra i  Comuni di  Sovicille e  di  Chiusdino  su  cui  ricade  la
porzione territorialmente maggiore (ca 1300 ha).

Non presenta  rilievi di  una  qualche  importanza,  mantenendosi
l'altitudine prevalente  tra i  300 ed  i 350  m s.l.m.; le quote
più basse  si registrano verso Nord-Est, in corrispondenza della
Merse, dove si riscontrano le maggiori pendenze.

Il fosso  Ricausa e  lo stesso fiume Merse, che scorrono in buona
parte  lungo   il  perimetro  del  nucleo  stesso,  risultano  la
principale fonte idrica.

Si osservano vari soprassuoli: quelli a latifoglie sono in genere
rappresentati  da  cedui;  mentre  l'alto  fusto  coincide  quasi
esclusivamente coi  boschi di  Pino marittimo,  i  più  diffusi,
caratterizzati  da   denso  sottobosco   ad  Erica   ed  Albatro.
Viceversa, il  bosco ceduo  è ascrivibile  a 3  tipi: il ceduo a
prevalenza di  Cerro, quello a prevalenza di Castagno, ed il tipo
misto,  sempre  però  con  presenze  maggioritarie  di  Cerro  e
Castagno.

Altre specie riscontrabili in questi boschi sono l'Orniello ed il
Carpino,  mentre   si  incontrano   il  Pioppo   ed   il   Leccio
rispettivamente  lungo   i  fossi  e  dove  il  terreno  è  più
superficiale.

Gestione faunistica e venatoria

Il  profilo   faunistico  è  caratterizzato  da  una  abbondante
presenza di  Ungulati, Cinghiale in particolare. Durante il passo
l'intera zona risulta frequentata da numerose specie migratrici.

Il piano faunistico provinciale prevede l'inclusione di circa 800
ha di  una riserva  naturale. Sui  restanti 600  ha è consentita
l'attività venatoria  al  fine  di  ridurre  la  popolazione  di
Cinghiale che crea attualmente numerosi problemi allo svolgimento
delle attività agricole.

Pornella

Caratteristiche ambientali

Interamente  ricadente  nel  Comune  di  Sovicille,  si  presenta
delimitato ad Ovest dal fiume Merse.

Si registrano  più di  300 m  di dislivello  tra la  quota  più
elevata (Poggio  al  Gallo,  m  534  s.l.m.)  e  la  più  bassa,
riscontrabile in  corrispondenza del  Farma. Le associazioni più
rappresentate sono  le pinete  di Pino marittimo, al cui interno,
oltre al  consueto sottobosco di Erica ed Albatro, si riscontrano
Leccio, Orniello e Castagno.

Dove è  presente il  ceduo di  latifoglie  compaiono  le  stesse
specie: Cerro,  Leccio, Castagno  e, in  quantità  minore,  pure
Roverella ed Orniello.

Nella parte  Orientale  del  nucleo  sono  presenti  interessanti
esperimenti  di   impianti  misti  di  latifoglie  e  conifere  a
prevalenza di Sughera, Ontano, Cedro, Cipressi e Pini.

Gestione faunistica e venatoria

Il profilo faunistico risulta simile a quello del comprensorio di
Pentolina. È  previsto il divieto di caccia su di una superficie
pari a  50  ha  accorpandola  ad  altri  istituti  di  protezione
previsti dal piano faunistico venatorio provinciale. Nel restante
territorio demaniale  (450 ha  circa) è  consentita  l'attività
venatoria allo scopo di contenere i danni causati dal cinghiale.

Tocchi

Caratteristiche ambientali

Interamente ricadente nel Comune di Monticiano (SI), anche questo
nucleo risulta  composto da  2 corpi separati, dell'estensione di
ca 400 ha ciascuno.

Il primo,  collegato per  una breve  striscia  di  territorio  ai
nuclei di Pentolina e Pornella, si trova in posizione meridionale
rispetto agli stessi. Morfologicamente si presenta eterogeneo con
un sistema  di colline  che lo  interessa  nella  parte  Sud-Est,
mentre a  Nord-Ovest è situata una vasta area pianeggiante (Pian
delle Tende), a quote intorno ai 270 m s.l.m..

Alcune pozze  artificiali ed  un laghetto nella parte meridionale
di questo  corpo assicurano  una importante  fonte idrica, mentre
nella parte Nord Occidentale è il torrente la Gonna a fungere da
corso d'acqua principale.

La quasi totalità del soprassuolo boschivo è composto da pinete
di Pino marittimo e boschi cedui a prevalenza di Cerro, in cui si
rileva anche  la presenza  di  Leccio,  Orniello  e  Carpino.  In
prossimità del Poggio La Guardia esistono dei nuclei di ceduo di
Castagno.

Sono in  corso avviamenti  ad alto fusto del Cerro per permettere
il pascolo  dei bovini  in bosco, mentre nell'area del Pian delle
Tende si trovano alcuni ex coltivi.

Il secondo  corpo, situato  ad Est  del precedente,  è limitrofo
all'abitato di  Tocchi e  di Castel  di Tocchi.  Si tratta di una
proprietà demaniale  priva di  pendenze elevate, inframezzata da
inclusi privati, con buone risorse idriche rappresentate da pozze
artificiali e fossi perenni.

I cedui  di  Leccio,  insieme  alle  pinete  di  Pino  Marittimo,
costituiscono  le   associazioni  boschive  più  diffuse.  Nella
lecceta è comunque osservabile una notevole eterogeneità dovuta
alla  presenza  di  Castagno,  Orniello,  Carpino,  Roverella  ed
Albatro. Queste  specie risultano  in genere presenti in funzione
delle condizioni  edafiche e  di esposizione  che favoriscono ora
l'una ora  l'altra. Si  tratta in genere di cedui invecchiati con
età superiore ai 22-23 anni. Anche le pinete sono in genere allo
stato adulto, con età compresa tra i 30 ed i 35 anni.

Gestione faunistica e venatoria

È previsto  l'apposizione del  divieto di caccia su circa 420 ha
di terreni  demaniali incorporandoli  in istituti  di  protezione
previsti dal piano faunistico venatorio provinciale. Sui restanti
80 ha  è  consentito  l'esercizio  dell'attività  venatoria  in
quanto la  dislocazione di questa porzione di territorio la rende
scarsamente gestibile.

Iesa

Caratteristiche ambientali

Rappresenta una  stretta striscia  di territorio  ampia 62.50 ha,
con confini  che non  seguono limiti naturali. Si tratta comunque
dell'area più  meridionale del  demanio ricadente  nel comune di
Monticiano ed  è posta  a Sud  del corpo  di Tocchi,  su terreni
collinari con pendenze a volte sensibili ed esposizioni Nord-Est.
Le risorse  idriche appaiono  assai scarse  ed affidate  al fosso
Campolamanni, di  limitatissima portata,  che divide in due parti
il nucleo.  Le  associazioni  forestali  prevalenti  risultano  i
boschi cedui  di Leccio,  le pinete  di Pino marittimo ed i cedui
misti di latifoglie.

Gestione faunistica e venatoria

Il profilo  faunistico risulta  del tutto  simile  a  quello  dei
precedenti complessi  e a causa della esigua superficie di questa
area è consentito l'esercizio dell'attività venatoria.

Montepescini

Caratteristiche ambientali

Ricadente interamente nel Comune di Murlo, risulta ben delimitato
a Sud-  Ovest dal  fiume Merse;  mentre  il  fosso  Ornate  e  il
torrente Crevole,  rispettivamente a Sud e a Nord-Est, ne seguono
lo sviluppo  perimetrale per  alcuni tratti,  Il confine  Nord di
questo nucleo  non segue  linee di  tipo naturale, ed anzi appare
particolarmente frastagliato.

Nella parte  Nord si  raggiungono le  quote più  elevate (Poggio
Meta, m  488 s.l.m.):  scendendo verso  la Merse,  si riscontrano
invece le altitudini minori (circa m 130).

Oltre  ai  corsi  d'acqua  ricordati,  le  risorse  idriche  sono
rappresentate da numerose pozze artificiali.

In  questo   vasto  nucleo   sono  differenziati   diversi   tipi
fisionomici,  sviluppatisi  in  genere  per  intervento  umano  o
determinati da situazioni edafiche o di esposizione.

Si hanno  boschi cedui  a prevalenza  di  Leccio  che  spesso  si
compenetrano con  le macchie ceduate di sclerofille mediterranee.
Abbondante risulta l'Albatro.

Nelle zone  peggiori questi  boschi degradano  a cespuglieti  con
rilevante presenza di Ginepro e Fillirea. Il Cerro, la Roverella,
l'Orniello e, sporadicamente, il carpino sono presenti in tutti i
tipi di cedui.

Le Fustaie  miste di  conifere  con  Pino  domestico,  marittimo,
insigne, d'Aleppo e Cedro risultano scarsamente rappresentate.

Sia il  Cedro che il Pino marittimo si riscontrano talvolta misti
su impianti a strisce con il ceduo.

Gestione faunistica e venatoria

Anche  in   questa  zona   risulta  abbondantemente   diffuso  il
cinghiale. Nell'ambito  del  piano  faunistico  l'Amministrazione
Provinciale prevede  l'istituzione del divieto di caccia su circa
1200 ha,  rimangono fruibili per l'attività venatoria i restanti
300 ha  di proprietà demaniale al fine di contenere i danni alle
produzioni agricole.

Murlo

Caratteristiche ambientali

Situato per  intero nel  comune di  Murlo, questo nucleo si trova
approssimativamente delimitato:  a Nord  dalla strada  che unisce
Vescovado  a   Casciano  di  Vescovado,  ad  Ovest  dal  torrente
Crevolone, mentre  a meridione e ad oriente i confini non seguono
limiti ben  precisi. La quota massima è rappresentata dal Poggio
alle Monache  (m 503  s.l.m.), mentre  le quote  più basse  sono
lungo il Crevolone (ca m 320 s.l.m.).

La vegetazione è costituita quasi esclusivamente da boschi cedui
con  maggiore   diffusione  delle   sclerofille  mediterranee  (a
prevalenza di  Leccio, Albatro ed Erica). Si incontrano comunque,
col  variare   delle  caratteristiche   di  stazione,  il  Cerro,
l'Orniello e la Roverella.

Nell'area vera e propria delle Monache compaiono impianti da seme
di Pino marittimo, associati a Pino d'Aleppo e Cipresso.

Gestione faunistica e venatorìa

La  zona   è  caratterizzata   soprattutto  dalla  presenza  del
Cinghiale, meno diffusi il Daino ed il Capriolo. Durante il passo
in  tutta   la  zona   c'è  una  buona  presenta  di  selvaggina
migratoria.

Tutto il comprensorio viene mantenuto in divieto di caccia.

Montalcino

Caratteristiche ambientali

Situato amministrativamente  nel comune  di  Montalcino,  risulta
localizzato sulla  sinistra idrografica del fiume Ombrone, tra il
fosso Dragone  e il fosso La Fossatona, fino a spingersi, a Nord,
in località Querce della Tagliola.

Il territorio  si identifica  in 3  costoni che  si  diramano  in
direzione Nord-Est/Sud-Ovest. L'altitudine massima (m 500 s.l.m.)
viene raggiunta  nell'estremo vertice  settentrionale; la  minima
(120  m   s.l.m.)  nella   parte  Sud-orientale,   alcune   pozze
artificiali ed  una sorgente  perenne  rappresentano  le  risorse
idriche del territorio.

Principalmente la  vegetazione  risulta  costituita  da  impianti
artificiali di  conifere (Pino  marittimo, Pino  domestico,  Pino
nero, Cipresso).  Si tratta  di rimboschimenti  eseguiti  per  lo
più, a strisce rispetto al ceduo di sclerofille mediterranee, il
quale, costituito  essenzialmente da  Leccio, Albatro  ed  Erica,
occupa anche  come tipo  fisionomico  principale  alcune  sezioni
forestali. Sono  diffusi nelle  varie zone  pure Ontano, Carpino,
Cerro e Sughera.

Gestione faunistica e venatoria

Questo complesso demaniale è già sottoposto a regime di divieto
di caccia che viene riconfermato.

MADONNA DELLA OUERCE
Caratteristiche ambientali

Ricopre una  superficie complessiva  di  2000,20  ettari  2114,20
ricompresi nel  comune di Castiglion d'Orcia (Provincia di Siena)
e nel  comune di  Seggiano (Provincia di Grosseto). Il territorio
è, affidato in gestione alla Comunità Montana "Monte Amiata".

La foresta  demaniale  "Madonna  della  Querce"  si  estende  sul
versante settentrionale del M. Amiata.

Il complesso  forestale è composto da due nuclei di cui il primo
ubicato in  località Ripa  d'Orcia (a  cavallo del  fiume Orcia)
ricopre una superficie di circa 600 ettari e l'altro, di maggiore
superficie è  ubicato fra i centri abitati di Castiglion d'Orcia
e Vivo  d'Orcia con una piccola parte staccata dal corpo centrale
a monte  del Vivo  d'Orcia interessante  la zona  circostante  il
Poggio dell'Ermicciolo.

La morfologia  è generalmente  dolce con versanti poco acclivi e
degradanti verso la pianura del fiume Orcia.

Pendenze maggiori  si registrano  nella parte  più a  monte (ove
occorre segnalare  la presenza  di grossi massi di chiara origine
vulcanica) e in zone interessate da fenomeni di scavo operati dai
corsi d'acqua (zona della Ripa d'Orcia) o di erosione delle acque
meteoriche (formazioni calanchive).

I principali corsi d'acqua che attraversano l'area in esame sono:
il già  menzionato fiume  Orcia, il torrente Ozola e il torrente
Vivo; numerosi i fossi perenni o semiperenni.

Dal punto  di vista  climatico possiamo  osservare come,  data la
notavole variabilità  altimetrica  del  complesso,  siano  assai
difformi sia  le  caratteristiche  pluviometriche  che  termiche.
Anche se, nel suo insieme, possiamo definire per la zona un clima
temperato di  tipo  mediterraneo,  sia  per  quanto  riguarda  la
distribuzione delle  precipitazioni che  il  regime  strettamente
correlato all'altitudine,  variano da 1.400 mm/pioggia nella zona
alta agli 800 mm nella parte centrale, con punte minori nell'area
di Ripa  d'Orcia. Tale  piovosità è concentrata prevalentemente
nei  mesi   autunnali,   mentre   in   inverno   sono   frequenti
precipitazioni nevose  sopra i  900 m s.l.m. con manto nevoso che
ricopre il  terreno per  non più  di 20  gg. l'anno  circa e che
raggiunge al massimo i 40-50 cm di altezza.

Per quanto concerne l'uso del suolo si rileva quanto segue:

Fustaia                             330,0 ha
Ceduo                              1314,2 ha
Castagneto da frutto                  5,1 ha
Pascoli e prati pascoli             151,5 ha
Terreni agrari                      138,9 ha
Terreni nudi e incolti               60,5 ha
                               -------------
Totale                             2000,2 ha

Fustaia:  le   fustaie   vere   e   proprie,   attualmente   poco
rappresentate, sono a prevalenza di faggio nella fascia demaniale
di altitudine  superiore ai 1000 m circa (derivate in parte dalla
conversione del  ceduo) e  di conifere  quali Abete bianco e Pino
nero, di  impianto artificiale.  Sono  stati  inclusi  in  questa
classe colturale  anche i  giovani rimboschimenti  (che ricoprono
una superficie di assoluto rilievo) effettuati prevalentemente su
ex-pascoli  ed   ex-coltivi.  Alle  quote  inferiori  sono  stati
impiegati preferibilmente Pino d'Aleppo e Pino Marittimo, salendo
prevalgono Pino Nero, Abete bianco e Abete rosso, Pino silvestre,
Cipresso, Cedro,  Douglasia fra  le conifere  e Ontano napoletano
fra le  latifoglie. Da  segnalare che spesso questi impianti sono
stati all'interno  di cedui  quercini  radi  e  pascoli  arborati
sortendo quindi  più l'effetto  di rinfoltimenti  e dando vita a
consociazioni  con  latifoglie,  aspetto  questo  certamente  non
trascurabile ai fini della fauna selvatica.

Ceduo: è  la classe  colturale più  rappresentata e costituita,
data la  difformità di  caratteristiche ambientali,  da numerosi
tipi   di    bosco.   La   macchia   mediterranea   è   presente
esclusivamente, nel  nucleo di  Ripa d'Orcia  con  prevalenza  di
Leccio misto  a Corbezzolo,  Lentisco, Mirto,  Fillirea, Ginepro,
Erica, Orniello  e sporadica presenza di specie quercine decidue.
Cedui misti  a prevalenza  di Cerro  e Roverella in consociazione
con Acero campestre, Orniello e Carpino nero sono presenti un pò
ovunque spingendosi  fino a  circa 900 mm. di quota, dove vengono
sostituiti dai  cedui di Castagno (derivanti da vecchi castagneti
da frutto)  e, più  in alto,  dal ceduo  di Faggio  (fra l'altro
pochissimo rappresentato nel complesso in esame). Da sottolineare
che parte  di questi  boschi sono  stati avviati  all'alto fusto,
ottenendo fra l'altro buoni risultati.

Pascoli e  prati pascoli:  ricoprono poco meno del 7% dell'intera
superficie demaniale. Si tratta in prevalenza di prati pascoli di
vecchio impianto  costituiti quasi esclusivamente da miscuglio di
leguminose (erba medica, giustrino) e framinacei (erba mazzolina,
festuca).  Queste   superfici  sono   riunite   in   appezzamenti
abbastanza accorpati,  facenti riferimento  alle  vecchie  unità
poderali di  Fosso al  Lupo, Palazzette,  Fontemarchi, I Granai e
Poggio Le Valli.

Colture agrarie: rappresentano una quota importante del complesso
forestale, non  tanto per  l'estensione, che  non  è  certamente
elevata anche  se di  rilievo, quanto  per il  ruolo  che  questa
classe colturale  svolge ai  fini faunistici.  Si tratta  di  una
agricoltura tradizionale  nella  quale  si  fa  limitato  uso  di
prodotti chimici ed interessa prevalentemente colture cerealicole
(grano, orzo)  e talvolta  foraggere, (miscugli  di leguminose  e
graminacee).

Castagneto da  frutto: è  limitato a poco più di 5 ettari nella
parte più  a monte  del territorio in esame. Un tempo certamente
più diffuso,  è stato  via via  abbandonato e ceduato per cause
sia economiche che fitosanitarie.

Terreni nudi e incolti: si tratta di spazi marginali, abbandonati
dall'agricoltura o  dalla pastorizia  o comunque improduttivi per
cause morfologiche, fisiche e ambientali in genere.

Gestione faunistica e venatoria

Il profilo  faunistico è  caratterizzato dalla  presenza di  una
numerosa popolazione  di Cinghiale,  dal Capriolo  e dalla Lepre.
Durante  la   stagione   autunno-invernale   abbonda   l'avifauna
migratrice.

Per questo  complesso demaniale la destinazione individuata anche
nel  piano  faunistico  dell'Amministrazione  Provinciale  è  la
seguente:

450 ha in divieto di caccia;
850 ha  nei quali  è consentito l'esercizio della caccia al fine
di mantenere  sotto controllo la popolazione di cinghiale; 700 ha
già inclusi  in  una  Azienda  agrituristico  venatoria  la  cui
concessione è  stata rilasciata  prima  dell'entrata  in  vigore
della legge 157/92.

                      PROVINCIA DI GROSSETO
                                
BANDITA DI S. MARTINO
Caratteri generali

Il complesso della "Bandita di S. Martino" è ubicato nella parte
occidentale dei  Comune di  Cinigiano ed interessa una superficie
totale di ha 442.99.60.

Questa proprietà  regionale è costituita sostanzialmente da due
corpi tra  loro collegati  per una sottile striscia e presenta in
posizione centrale  il podere  S. Martino, di proprietà privata.
Il clima  si rivela  prettamente mediterraneo, con precipitazioni
di modestissima  entità (mediamente  sui 600 mm) concentrate per
lo più  nel  periodo  autunno-  primaverile.  Questo  complesso,
infatti, appartiene  alla zona  fitoclimatica del Lauretum la cui
tipica formazione della "macchia mediterranea" appare qui di gran
lunga la più rappresentata.

Le specie  di interesse  forestale maggiormente diffuse risultano
senz'altro il  Leccio, l'Albatro,  l'Erica arborea,  l'Orniello e
l'olivastro, nonché,  su limitate estensioni, Roverella e Cerro;
tra le  specie arbustive prevalgono invece i Cisti, l'Albatro, le
Eriche, la  Fillirea, il  Lentisco,  il  Mirto,  l'olivastro,  il
Lauro, il Rosmarino, il Paliuro.

La distinzione  per  tipi  fisionomici  ha  fornito  le  seguenti
ripartizioni:

                                         ha          %
Ceduo di sclerofille mediterranee    384.30      86,70
Ceduo di Leccio                       46.80      10,60
Fustaia mista di conifere              6.90       1,50
Fustaia di Pino marittimo              2.00       0,50
Fustaia di Pino domestico              1.60       0,40
Terreni nudi e incolti                 1.40       0,30
                                 ----------
Totale                               443.00

Gestione faunistica e venatoria

Il  profilo   faunistico  di  questo  comprensorio  demaniale  è
caratterizzato dalla  presenza di  Cinghiale, Capriolo e Muflone.
Le  popolazioni  di  Lepre  e  Fagiano  risultano  nel  complesso
piuttosto ridotte.  Durante il  passo nella zona sostano numerose
specie migratrici.  È previsto  il mantenimento  del divieto  di
caccia sull'intero territorio.

BANDITE DI SCARLINO
Caratteristiche ambientali

Tale complesso, di oltre 5000 ha, viene gestito unitariamente dai
tre Comuni  di competenza:  Scarlino, Gavorrano, Castiglion della
Pescaia, tutti in provincia di Grosseto.

Si può  dividere sostanzialmente  in due nuclei: il primo, dalla
costa, e  più precisamente nel tratto compreso tra Portiglione e
Cala le  Donne, si  estende  verso  Caldana  e  Tirli,  rimanendo
delimitato a Sud in gran parte dal Fosso Alma e a Nord dal limite
tra bosco  e coltivi; il secondo rimane a Nord-Ovest dell'abitato
di Castiglion della Pescaia.

Il nucleo settentrionale è composto da un sistema collinare che,
prendendo l'avvio  dalla costa  in  maniera  graduale,  raggiunge
quote di 550 m s.l.m..

I corsi  d'acqua presentano un regime strettamente torrentizio e,
in genere,  durante l'estate risultano completamente asciutti. La
viabilità non  risulta sempre  sufficiente ed  anzi parte  della
sentieristica appare talvolta compromessa per l'invasione operata
dalla  fitta   macchia   mediterranea,   le   cui   specie   più
rappresentate  appaiono:  Leccio,  Orniello,  Albatro,  Lentisco,
Mirto e, nei terreni meno profondi, il Cisto.

Alle quote  maggiori si  incontra l'orizzonte  fitoclimatico  del
Castanetum  con   la  tipica   associazione  del  querceto  misto
caducifoglio (Cerro,  Roverella, Carpino, Orniello, Olmo, Acero).
In località Poggio Spada e a Poggio Rossino si incontrano alcuni
ettari di ceduo invecchiato di Castagno.

I rari  nuclei di  conifere presenti  derivano da  rimboschimenti
eseguiti su  terreni in precedenza percorsi dal fuoco. Nel nucleo
meridionale che  dall'Aurelia sale  verso  la  prima  dorsale  di
colline dell'entroterra,  più volte  vittima  di  incendi,  sono
presenti cespuglieti  e macchie  di sclerofille,  mentre solo  in
zona Poggio  Staffo e  Poggio Catenaccio  si incontrano nuclei di
Pino marittimo e ceduo di Leccio.

Gestione faunistica e venatoria

Le  caratteristiche   geomorfologiche   e   vegetazionali   fanno
configurare questa  zona vocata  soprattutto  per  il  Cinghiale;
Capriolo,   Daino    e   Muflone    risultano   invece   presenti
sporadicamente. La  ridotta estensione delle aree coltivate rende
il complesso  delle Bandite  di Scarlino  poco idoneo ad ospitare
consistenti popolazioni di selvaggina stanziale. Ottima invece la
consistenza della migratoria durante il periodo del passo.

È previsto il mantenimento del divieto di caccia su circa 3667,3
ha, mentre  nei  restanti  2009,37  è  riconfermato  l'esercizio
dell'attività venatoria.

POGGIO MALABARBA
Caratteristiche ambientali

Il Demanio  regionale sito  nel comune  di Orbetello comprende un
corpo unico  di modesta  superficie ammontante ad ha 113.09.38 ed
è localizzato ad Est della S.S. n. 1 Aurelia, all'altezza del Km
139,  nella  fascia  retrostante  il  promontorio  di  Ansedonia,
includendo per  intero il  rilievo di  Poggio Malabarba  (m.  110
s.l.m.).  Tale   complesso  forestale,   dal   punto   di   vista
vegetazionale, appartiene  alla zona fitoclimatica del Lauretum e
presenta essenzialmente  due  distinti  aspetti:  il  primo,  che
interessa in  massima parte  il versante  Sud,  è  rappresentato
dalla  tipica  bassa  macchia  mediterranea,  con  tendenza  alla
gariga, fortemente  degradata dai  reiterati incendi degli ultimi
anni; il  secondo, diffuso invece nel versante Nord del colle, si
riferisce al  bosco ceduo  di Leccio,  consociato generalmente  a
specie  quali  Corbezzolo,  Orniello,  alaterno,  come  pure,  in
situazioni meno xeriche, Roverella e Carpino nero.

In corrispondenza  del crinale  è inoltre  presente  un  oliveto
abbandonato, di limitata estensione ed ormai invaso completamente
da arbusti, di interesse del tutto marginale.

In sintesi,  la ripartizione  per  tipi  fisionomici  risulta  la
seguente:

                                       ha              %
Ceduo di Leccio                     49.60          43,85
Ceduo di sclerofille mediterranee   57.00          50,40
Colture agrarie                      6.50           5,75
                                   ------
Totale                             113.10

Gestione faunistica e venatoria

Il profilo  faunistico di  questo ridotto  complesso  appare  del
tutto simile  a quello  delle altre proprietà demaniali presenti
nella provincia  di Grosseto.  La ridotta  estensione non ha reso
possibile prevedere  la costituzione di un istituto di protezione
e   pertanto    l'intera   area    è   destinata   all'esercizio
dell'attività venatoria.

COLLINE METALLIFERE
Caratteristiche ambientali

Questo  ampio   comprensorio,  ricadente  territorialmente  nelle
Provincie di  Pisa,  Livorno  e  Grosseto,  rivela  una  notevole
eterogeneità di situazioni, essendo costituito da più corpi che
interessano sia  zone costiere  che  aree  interne.  Può  quindi
venire  suddiviso  in  quattro  complessi  principali:  "Caselli"
(Comune  di   Monteverdi  Marittimo),  ha  1372,70;  "Lustignano"
(Comune  di   Monteverdi  Marittimo),  ha  1188,80;  "Bandite  di
Follonica"  (Comuni   di  Suvereto,  Piombino,  Follonica,  Massa
Marittima, Monterotondo Marittimo, Montieri), ha 18137.10.

Follonica
Il complesso di Follonica si individua nel suo estremo Nord in 29
ha  nel   Comune  di  Montieri,  in  prossimità  del  Comune  di
Radicondoli. Questo  fazzoletto di  territorio,  che  rappresenta
anche la  punta più  orientale  delle  Colline  Metallifere,  è
totalmente occupato da un bosco ceduo di Cerro.

Procedendo verso  Sud,  questo  complesso  interessa  una  grossa
estensione boschiva  compresa nel  quadrilatero Monterotondo M.mo
Gerfalco -  Niccioleta -  Prata, delimitato  a N-E  dal corso del
Torrente Pavone.  Si tratta di boschi governati prevalentemente a
ceduo. Il ceduo di Cerro, sottoposto ad avviamento ad alto fusto,
risulta l'associazione  vegetale più  rappresentata  sono  però
frequenti anche  cedui a  prevalenza di  Leccio e  di  Roverella,
mentre risulta  localizzato nella  zona Poggio  Croce  di  Prata,
seppure con una buona densità, il ceduo di Carpino.

La  situazione   vegetale  varia   procedendo  verso   ovest,   e
precisamente nell'area  compresa tra gli abitati di Monterotondo,
Niccioleta, Massa Marittima e Monte Bamboli.

Qui  si   riscontra  più   frequente  il  ceduo  di  sclerofille
mediterranee, nelle  esposizioni Sud,  mentre in  ex cerrete sono
ben avviate delle fustaie di Pini mediterranei.

Sono inoltre  presenti, nella parte più prossima a Monterotondo,
ampie superfici a pascolo e prato-pascolo.

Procedendo oltre  l'abitato di  Montebamboli si incontra il corpo
più esteso del Complesso, dove le macchie si fanno più fitte ed
impenetrabili.

Ben  rappresentati   risultano  essere   gli  impianti  misti  di
conifere.

Intorno  all'area   della  Marsiliana  e  verso  la  Piana  della
Calzalunga si rinvengono altresì numerosi coltivi.

Gestione faunistica e venatoria

Le specie  selvatiche che caratterizzano il profilo faunistico di
questo  complesso   demaniale  sono  il  Cinghiale,  la  Volpe  e
l'avifauna migratrice  (in  particolare  Turdidi,  Colombaccio  e
Beccaccia). È  evidente che un comprensorio così vasto presenta
habitat diversi  che ospitano  specie selvatiche  diverse.  Nelle
zone agricole  si ritrovano pertanto sia nuclei di fagiano che di
lepre ed in alcune zone è presente anche il Capriolo.

Si prevede  il mantenimento del divieto di caccia su circa 10.000
ha,  nella  restante  parte  (ha  8403,76),  come  risulta  dalla
cartografia,  è   consentito   lo   svolgimento   dell'attività
venatoria.

BELAGAIO
Caratteristiche ambientali

Questo complesso  ha come  unico confine ben definito, a Nord, il
torrente Farma,  mentre gli  altri  confini  non  seguono  limiti
naturali evidenti.

Tipico territorio  collinare  (superficie  1791,61  ha)  presenta
quote che vanno da ca 200 a 600 m s.l.m.

Oltre al  Farma, una  certa risorsa  idrica è  rappresentata dal
Fosso Lanzo,  che però  nel periodo  estivo non  di rado  rimane
asciutto in parte del suo corso.

In questo  nucleo acquista  rilevante interesse la presenza nelle
esposizioni Sud  della macchia,  inframezzata a  pinete  di  Pino
Marittimo di  sviluppo mediocre,  in cui si insedia un sottobosco
di Albatro ed Erica.

Nelle esposizioni  Nord si  ha la prevalenza di Cerro e castagno,
generalmente governati a ceduo.

Il   Leccio   e   l'Orniello,   pur   rivestendo   una   presenza
percentualmente  minore,   sono  ben  rappresentati  ed  a  volte
costituiscono formazioni distinte.

I cedui  di Castagno  derivano in  massima parte da castagneti da
frutto convertiti  a causa  degli attacchi  da cancro  corticale.
Altre specie presenti sono: Roverella, Carpino, Sughera, Ontano e
Pioppo.

È  da   sottolineare  come   siano  in   via  di   soddisfacente
realizzazione avviamenti  ad  alto  fusto  concernenti  Castagno,
Leccio e Cerro.

Sono presenti  piccoli impianti di Douglasia, Pino insigne e Pino
nero, realizzati su ex-coltivi.

Nella zona  "I Morti" si possono osservare delle Betulle e, nella
parte Nord-Orientale, il Tasso.

Gestione faunistica e venatoria

Tutto il  comprensorio si  presenta  particolarmente  vocato  per
tutti gli  Ungulati. Assai  numerosa  appare  la  popolazione  di
Cinghiale, mentre  poco numerose  risultano sia  la Lepre  che il
Fagiano. Presenza di selvaggina migratoria nel periodo del passo.
Su 1141,6 ha si mantiene il divieto di caccia in quanto l'area è
inserita nell'ambito  del  piano  faunistico  provinciale  in  un
istituto di protezione della fauna mentre mentre sui restanti 650
ha è  consentito lo  svolgimento  dell'attività  venatoria  per
permettere interventi di riduzione del cinghiale.

REGONI
Caratteristiche ambientali

Questo nucleo  (superficie 474,76  ha) risulta del tutto compreso
tra i corni d'acqua Farmulla, Farma e Ricavolo, nell'ambito di un
territorio collinare degradante verso Est.

Si rileva dalla rocciosità in località "La Pietra" con spuntoni
affioranti a pareti verticali.

Le  risorse   idriche  sono   periferiche  all'area,   in  quanto
rappresentate dai torrenti Farma e Farmulla.

I boschi  cedui costituiscono la maggioranza del soprassuolo, con
diffusione prevalente  di Cerro  e, secondariamente, di Orniello,
Carpino nero,  Roverella e  Leccio. Nella  parte Sud-orientale di
questo nucleo si registra la presenza di alcune piante di Faggio.
Sempre nella  stessa area  si trovano  alcuni  incolti  derivanti
dall'utilizzazione di una pioppeta.

Gestione faunistica e venatoria

Il profilo  faunistico  appare  abbastanza  simile  a  quello  di
Belagaio anche  se l'importanza  della  zona  per  la  selvaggina
migratoria appare  minore. Al  fine di procedere ad una razionale
gestione della  proprietà demaniale  la Provincia di Grosseto ha
previsto di  mantenere il  divieto di  caccia su  circa 364,76 ha
mentre sulla restante porzione di territorio, 110 ha circa, viene
consentito lo  svolgimento dell'attività  venatoria al  fine  di
contenere i danni.

CAPALBIO - SEGGIANO
Caratteristiche ambientali

La  proprietà   demaniale  considerata  è  rappresentata  da  3
porzioni di  territorio di limitata estensione: Seggiano 72,89 ha
e i 2 nuclei di Capalbio rispettivamente di 156,55 ha e di 190,50
ha.

Gestione faunistica e venatoria

Il profilo  faunistico risulta  assai simile a quello degli altri
complessi demaniali  della Provincia di Grosseto, anche in queste
aree  il   Cinghiale  è  la  specie  più  diffusa.  La  ridotta
estensione   di    questi   comprensori   non   rende   possibile
l'istituzione di  istituti di  protezione  gestibili  in  maniera
razionale gestione  e pertanto  su tutti  e tre  i  complessi  è
consentito l'esercizio venatorio.

<contiene 48 carte planimetriche>

FAUNA
CACCIA

