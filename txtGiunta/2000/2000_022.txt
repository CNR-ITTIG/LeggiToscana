Riordino delle  norme per l'organizzazione del servizio sanitario
regionale.

Il Consiglio Regionale ha approvato il 1-2-2000
Il Commissario del Governo ha apposto il visto il 3-3-2000
Il Presidente  della Giunta  Regionale promulga la seguente legge
regionale:

TITOLO I
OGGETTO, FINALITÀ E DEFINIZIONI

ARTICOLO 1
(Oggetto e finalità)

1. La  presente legge, in attuazione e adeguamento ai principi ed
alle disposizioni  contenute nel  decreto legislativo 30 dicembre
1992, n. 502 e successive modificazioni e integrazioni di seguito
indicato come  decreto delegato  ed  in  attuazione  del  decreto
legislativo 21  dicembre 1999,  n. 517,  riunisce e  coordina  le
norme in materia di:

a) strumenti e procedure della programmazione sanitaria;
b) organizzazione e ordinamento del Servizio sanitario regionale;
c) criteri di finanziamento delle Aziende unità sanitarie locali
   e delle Aziende ospedaliere;
d) disciplina patrimoniale e contabile delle Aziende sanitarie;
e) erogazioni delle prestazioni.

ARTICOLO 2
(Definizioni)

1. Ai fini della presente legge si intende:

a) per    area    vasta,    la    dimensione  operativa  a  scala
   interaziendale, individuata  come dimensione ottimale per atti
   di concertazione;
b) per    azione  programmata,  lo  strumento  di  programmazione
   previsto  dal  piano  sanitario  regionale  e  adottato  dalla
   Regione al  quale le  Aziende sanitarie e gli altri produttori
   accreditati devono  conformarsi. L'azione  programmata  ha  ad
   oggetto: il  percorso assistenziale  di determinate patologie;
   la  regolamentazione   di  specifiche   pratiche   mediche   o
   d'interventistica chirurgica;  l'organizzazione di particolari
   iniziative di prevenzione collettiva;
c) per  Aziende sanitarie,  le Aziende  ospedaliere e  le Aziende
   unità sanitarie locali;
d) per    bacino  di  Azienda  ospedaliera,  l'area  territoriale
   delimitata dagli  atti regionali  di programmazione  entro  la
   quale l'Azienda  ospedaliera opera  come  naturale  centro  di
   attrazione;
e) per  budget, il  sistema di  obiettivi e risorse attribuite al
   responsabile di  una struttura  organizzativa o  di un livello
   gestionale;
f) per  concertazione, il  metodo di  relazione e lo strumento di
   programmazione con  il quale,  di norma,  le Aziende sanitarie
   stabiliscono reciproche  intese, sia  per lo  sviluppo in rete
   dei servizi  ospedalieri  che  per  l'erogazione  dei  servizi
   sanitari territoriali  di zona  e  di  quelli  di  prevenzione
   collettiva, definiscono  accordi  di  sistema  con  gli  altri
   produttori accreditati  al fine  di disciplinare la successiva
   contrattazione degli specifici rapporti;
g) per  dipartimento, la  struttura funzionale  di  direzione  di
   attività o  di coordinamento di procedure operative, operante
   a livello aziendale o interaziendale; esso si qualifica come:

   1. dipartimento    di  coordinamento  tecnico,  finalizzato  a
      garantire   a    livello   aziendale    e    interaziendale
      l'omogeneità delle  procedure operative  in  relazione  ad
      azioni programmate, progetti obiettivo o specifici processi
      produttivi;
   2. dipartimento   operativo    interaziendale,  finalizzato  a
      dirigere, attraverso apposito budget, attività ospedaliere
      omogenee svolte da più Aziende nell'ambito di area vasta;
   3. dipartimento  della prevenzione, struttura funzionale della
      Azienda unità  sanitaria locale finalizzata alla direzione
      dei servizi di prevenzione collettiva;
   4. dipartimento  dell'emergenza urgenza,  struttura funzionale
      finalizzata a  dirigere le attività di emergenza e urgenza
      erogate nell'ambito  dei servizi  sanitari territoriali  di
      zona e dei servizi ospedalieri in rete;
   5. dipartimento   delle  Aziende  ospedaliere,  finalizzato  a
      garantire l'omogeneità  delle procedure  assistenziali  ed
      organizzato  per   aree  funzionali   di   professionalità
      omogenea,  per  particolari  finalità  assistenziali,  per
      gruppi di patologie, di organi, di apparati;
   
h) per distretto, l'articolazione della zona al cui livello:

   1. il   servizio    sanitario  regionale  attiva  il  percorso
      assistenziale;
   2. i  servizi di assistenza sociale attivano gli interventi di
      sostegno e di reinserimento sociale;
   3. si  realizza l'integrazione  delle  attività  sanitarie  e
      sociali;
   
i) per  funzione operativa,  l'insieme di  attività riconosciute
   come omogenee sotto il profilo professionale;
l) per  livello uniforme  ed essenziale  di assistenza, l'insieme
   delle prestazioni  che  il  servizio  sanitario  regionale  è
   tenuto ad  assicurare sulla  base della  normativa  vigente  e
   degli atti  di programmazione  nazionale e  regionale a tutela
   della collettività e dell'individuo;
m) per  percorso assistenziale,  il risultato  di  una  modalità
   organizzativa che  assicura tempestivamente  al  cittadino  in
   forme coordinate,  integrate e programmate l'accesso informato
   e la fruizione appropriata e condivisa dei servizi sanitari di
   zona e  dei servizi  ospedalieri in  rete, in  relazione  agli
   accertati  bisogni  di  educazione  alla  salute,  di  servizi
   preventivi,  di   assistenza  sociale,  di  diagnosi,  cura  e
   riabilitazione;
n) per  polo, la  dimensione operativa  predefinita in  cui  può
   essere  articolata   una  azione  programmata  per  agevolarne
   l'attuazione;
o) per   presidio,    il    complesso  unitario  delle  dotazioni
   strutturali e  strumentali organizzate  per lo  svolgimento di
   attività  omogenee   e  per   l'erogazione   delle   relative
   prestazioni. Un  presidio può  articolarsi in  più edifici o
   stabilimenti; uno stesso edificio o stabilimento può peraltro
   ospitare più presidi;
p) per    progetto  obiettivo,  lo  strumento  di  programmazione
   previsto  dal  piano  sanitario  regionale  e  adottato  dalla
   Regione finalizzato  a tutelare specifiche tipologie di utenza
   mediante azioni  coordinate ed integrate di natura sanitaria e
   sociale;
q) per  proiezione, la  modalità operativa per mezzo della quale
   una o  più unità  di  personale  operano  in  una  struttura
   organizzativa  funzionale.   Il  personale   della  proiezione
   risponde,  sotto  il  profilo  professionale,  alle  direttive
   impartite   dal    responsabile   dell'unità   operativa   di
   riferimento e,  sotto il profilo organizzativo, alle direttive
   del  responsabile  della  struttura  organizzativa  funzionale
   nella quale è inserito;
r) per  servizi ospedalieri  in rete,  il sistema di collegamenti
   funzionali fra  presidi ospedalieri  finalizzati ad assicurare
   al cittadino l'appropriatezza del percorso assistenziale nella
   fase di  degenza, attraverso l'erogazione delle prestazioni in
   forma coordinata ed adeguata alla complessità delle stesse. I
   servizi ospedalieri  in rete  si sviluppano e operano in forma
   coordinata con  i servizi  sanitari  di  zona  allo  scopo  di
   assicurare  al   cittadino   l'appropriatezza   del   percorso
   assistenziale prima e dopo la degenza;
s) per  servizi sanitari  territoriali di  zona, il  sistema  dei
   servizi di  assistenza educativa, di prevenzione, di attività
   socio assistenziali  a rilievo sanitario, di diagnosi, di cura
   e riabilitazione  erogati non  in regime di ricovero a livello
   di zona  dalle Aziende  unità sanitarie locali direttamente o
   tramite   produttori    accreditati.   I    servizi   sanitari
   territoriali di zona si sviluppano e operano:

   1. in forma coordinata con i servizi ospedalieri in rete, allo
      scopo  di  assicurare  al  cittadino  l'appropriatezza  del
      percorso assistenziale;
   2. in  modo integrato con i servizi di assistenza sociale, per
      attivare con  tempestività gli interventi di reinserimento
      sociale  dell'individuo   o  per  assisterlo  costantemente
      permanendo la situazione di disuguaglianza;
   
t) per  struttura organizzativa  funzionale,  l'insieme  di  più
   funzioni  operative   riconosciute  appartenenti   a   settori
   omogenei di attività; essa si qualifica come:

   1. area    funzionale,  per  le  attività  di  produzione  ed
      erogazione  delle  prestazioni  assistenziali  di  ricovero
      ospedaliero e  di prevenzione  e per  le attività tecnico-
      amministrative del centro direzionale;
   2) unità  funzionale, per  le attività  di erogazione  delle
      prestazioni assistenziali dei servizi sanitari territoriali
      di zona e della prevenzione;
   
u) per    struttura  organizzativa  professionale,  l'insieme  di
   professionalità omogenee, attinenti ad una specifica funzione
   operativa; essa si qualifica come:

   1. unità  operativa o  professionale, che  è dotata di piena
      autonomia tecnico professionale ed è direttamente titolare
      di una funzione operativa;
   2. sezione  ed ufficio, la cui autonomia tecnico professionale
      si  esprime   nell'ambito  delle  direttive  impartite  dal
      responsabile dell'unità operativa di riferimento, titolare
      della funzione  operativa. La  sezione è costituita per lo
      svolgimento di  attività sanitarie ospedaliere, gli uffici
      per le  attività tecnico-amministrative.  Sotto il profilo
      organizzativo  la   sezione  e  l'ufficio  rispondono  alle
      direttive del  responsabile della  struttura  organizzativa
      nella quale sono inserite;
   
v) per zona, l'articolazione dell'Azienda unità sanitaria locale
   al cui livello:

   1. vengono  assunte le  decisioni programmatiche organizzative
      ed  operative   per  la   gestione  dei   servizi  sanitari
      territoriali di zona;
   2. vengono  adottati i  provvedimenti necessari per assicurare
      che i  servizi sanitari  territoriali di  zona operino e si
      sviluppino in  modo integrato  con i  servizi di assistenza
      sociale;
   3. viene    data  attuazione  alle  determinazioni  assunte  a
      livello di  Azienda per  garantire che  i servizi  sanitari
      territoriali di  zona si sviluppino in forma coordinata con
      i  servizi   ospedalieri  in   rete  e  con  i  servizi  di
      prevenzione.
   
Titolo II
PRINCIPI

ARTICOLO 3
(Diritti del cittadino)

1. La  Regione assicura  ai cittadini residenti e a coloro che ne
hanno diritto  in base  alle leggi  e alle disposizioni vigenti i
livelli uniformi  ed essenziali di assistenza previsti negli atti
di programmazione.

2. I  servizi sanitari  territoriali di zona e quelli ospedalieri
in rete  sono organizzati allo scopo di garantire al cittadino la
fruizione   di    un    percorso    assistenziale    appropriato,
tempestivamente corrispondente  al bisogno  accertato, secondo  i
principi della  qualificazione delle  prestazioni erogate e della
compatibilità con le risorse disponibili.

ARTICOLO 4
(Percorso assistenziale)

1. Il  medico di medicina generale e il pediatra di libera scelta
sono responsabili  nei confronti  del cittadino  dell'attivazione
del  percorso  assistenziale,  fatto  salvo  quanto  previsto  da
specifiche  disposizioni   in  materia   di  accesso  ai  servizi
sanitari.

2. Per  l'Azienda unità  sanitarie locale  sono responsabili del
percorso assistenziale:

a) Il direttore generale, per quanto in particolare attiene:

   1. la  disciplina dell'organizzazione  prevista nello  statuto
      aziendale;
   2. gli atti di concertazione definiti con altre Aziende unità
      sanitarie locali,  con le  Aziende ospedaliere  e  con  gli
      altri soggetti pubblici del sistema;
   3. la  contrattazione e  la definizione  dei  rapporti  con  i
      produttori privati accreditati;
   4. la  definizione dei  rapporti  con  i  medici  di  medicina
      generale, con  i  pediatri  di  libera  scelta  e  con  gli
      specialisti ambulatoriali,  in attuazione delle convenzioni
      nazionali;
b) il direttore sanitario, per quanto in particolare attiene:

   1. l'operatività in rete dei servizi ospedalieri;
   2. il  coordinamento complessivo fra i servizi ospedalieri e i
      servizi sanitari territoriali di zona;
   3. l'attivazione  dei  protocolli  diagnostico-terapeutici   e
      riabilitativi;
   
c) il  coordinatore  dei  servizi  sociali,  per  quanto  attiene
   l'integrazione  tra   i  servizi  sanitari  ed  i  servizi  di
   assistenza sociale;
d) il  responsabile di zona, per quanto in particolare attiene il
   coordinamento  nell'ambito   di  competenza   fra  i   servizi
   ospedalieri e  i  servizi  sanitari  territoriali  di  zona  e
   l'integrazione fra i servizi sanitari territoriali di zona e i
   servizi di assistenza sociale;
e) il  responsabile  del  distretto  per  quanto  in  particolare
   attiene:

   1. l'informazione  al cittadino  in merito  all'organizzazione
      dei  servizi   sanitari  e   di  assistenza  sociale,  alle
      modalità di  accesso e  a  quelle  della  loro  fruizione,
      avvalendosi dell'ufficio relazioni con il pubblico;
   2. l'attivazione del percorso assistenziale.
   
3. Per  l'Azienda  ospedaliera  sono  responsabili  del  percorso
assistenziale:

a) il direttore generale, per quanto in particolare attiene:

   1. la  disciplina  dell'organizzazione  dell'Azienda  prevista
      nello statuto aziendale, funzionale alla promozione ed allo
      sviluppo dei servizi ospedalieri in rete;
   2. gli  atti di  concertazione con le Aziende unità sanitarie
      locali del  bacino di  riferimento o  dell'ambito  di  area
      vasta  nonché  con  le  altre  Aziende  ospedaliere  della
      regione o di altre regioni;
   
b) il direttore sanitario, per quanto in particolare attiene:

   1. il  coordinamento complessivo dei servizi nell'ambito delle
      disposizioni recate dagli accordi aziendali;
   2. l'attivazione  dei  protocolli  diagnostico-terapetitici  e
      riabilitativi.
   
4. Per  gli altri soggetti pubblici del sistema sono responsabili
del percorso assistenziale:

a) il  legale rappresentante,  per quanto  attiene in particolare
   l'osservanza degli  atti di  concertazione e  degli  specifici
   atti convenzionali definiti con le Aziende sanitarie;
b) il  direttore sanitario  per  quanto  attiene  in  particolare
   l'osservanza delle  procedure  oggetto  degli  specifici  atti
   convenzionali con le Aziende sanitarie.

5. Per  i produttori  privati accreditati  sono responsabili  dei
percorso assistenziale:

a) il  legale rappresentante,  per quanto  attiene in particolare
   l'osservanza degli  atti di  contrattazione e  degli specifici
   rapporti definiti con le Aziende sanitarie;
b) il  direttore sanitario,  per quanto  attiene  in  particolare
   l'osservanza delle  procedure oggetto degli specifici rapporti
   con le Aziende sanitarie.

6. La  Giunta regionale,  avvalendosi dell'Agenzia  regionale  di
sanità,  di  seguito  denominata  A.R.S.,  provvede  a  definire
indicatori  che   consentano  di  verificare,  nel  quadro  delle
responsabilità definite,  la congruità  dell'organizzazione dei
servizi ai risultati attesi.

7.  La  Giunta  regionale,  anche  su  iniziativa  delle  Aziende
ospedaliere, individua  le problematiche  per le  quali affida al
Consiglio  sanitario   regionale  ai   sensi  dell'art.   95   la
predisposizione di linee guida.

8. I  presidi costituiscono  la sede  fisica dove  si  avvia,  si
sviluppa   e    si   completa    il    percorso    assistenziale.
L'organizzazione  dei   presidi  deve  rispondere  alle  seguenti
finalità:

a) assicurare   all'utente    la  continuità  assistenziale  nel
   passaggio tra  diverse tipologie  di prestazioni erogate nello
   stesso presidio o in altri presidi;
b) garantire  la fruizione di prestazioni adeguate alle effettive
   necessità del  cittadino, ricorrendo  ad altri  presidi della
   stessa Azienda o di altre istituzioni pubbliche o private, ove
   queste garantiscano una risposta più adeguata alle necessità
   del cittadino.

9. In  relazione alle  finalità di cui alle lettere a) e b), del
comma  8,  le  Aziende  sanitarie  pubbliche  prevedono  forme  e
modalità  per  l'integrazione  tra  presidi  che  consentano  la
fruizione  appropriata   e   condivisa   dei   servizi   sanitari
territoriali  di  zona  e  dei  servizi  ospedalieri  in  rete  e
sviluppano   relazioni   organiche   a   livello   nazionale   ed
internazionale con altre strutture sanitarie.

10. I  principi sopra  indicati vengono resi operativi attraverso
gli specifici  rapporti di  cui all'art. 8 e seguenti del decreto
delegato e  la garanzia della loro attuazione rappresenta uno dei
requisiti essenziali  ai fini  dell'accreditamento di cui alla LR
23 febbraio 1999, n. 8 e successive modificazioni.

ARTICOLO 5
(Promozione della cultura della salute)

1. È  compito della Regione promuovere nei cittadini la crescita
di una cultura della salute attraverso lo sviluppo di appropriata
conoscenze  e   l'acquisizione  di   informazioni  al   fine   di
determinare le  condizioni per  lo stabilirsi  di  una  capacità
individuale e collettiva di autotutela. A tali fini sono compresi
nei livelli  uniformi ed essenziali di assistenza anche le azioni
informative ed  educative volte  ad accrescere  la consapevolezza
dei cittadini e qualificare il loro ruolo in ordine:

a) alla  conservazione e  al miglioramento  del proprio  stato di
   salute;
b) alla  prevenzione  delle  malattie  e  degli  incidenti  negli
   ambienti di vita e di lavoro;
c) all'esercizio  del principio  di  autonomia  del  singolo  nel
   percorso assistenziale,  relativamente all'esigenza di rendere
   effettivo il  diritto all'autodeterminazione  di  fronte  alle
   opzioni diagnostiche e terapeutiche, rispetto anche ai diversi
   livelli di qualità della vita che ne possono derivare;
d) ai processi riabilitativi o di trattamento negli stati cronici
   delle malattie invalidanti.

2. Le  Aziende sanitarie  attuano  interventi  di  comunicazione,
educazione e  promozione della  salute in  collaborazione con  le
istituzioni  scolastiche,   universitarie  e   scientifiche,  gli
organismi  professionali  della  sanità  e  le  associazioni  di
volontariato ed  in raccordo  con  le  funzioni  educative  e  di
promozione culturale  di competenza  degli enti  locali  e  delle
altre istituzioni pubbliche.

3. Per  l'esame degli aspetti etici attinenti la programmazione e
l'erogazione delle  prestazioni sanitarie, nonché per sviluppare
e sopportare  i relativi interventi educativi della popolazione e
di formazione  del personale,  sono istituiti  presso le  Aziende
sanitarie  appositi   comitati  etici   locali.  La   Commissione
regionale di bioetica di cui alla legge regionale 13 agosto 1992,
n. 37  e successive  modificazioni supporta l'attività regionale
di indirizzo e coordinamento dei comitati etici locali.

ARTICOLO 6
(Programmazione sanitaria regionale)

1. La  programmazione sanitaria  regionale individua, in coerenza
con il piano sanitario nazionale, gli strumenti per assicurare lo
sviluppo dei  servizi  di  prevenzione  collettiva,  dei  servizi
ospedalieri in  rete, dei servizi sanitari territoriali di zona e
la loro integrazione con i servizi di assistenza sociale.

2. La  programmazione-sanitaria regionale si attua sul territorio
della Regione  attraverso le Aziende unità sanitarie locali e le
Aziende ospedaliere.

3. Sono atti della programmazione sanitaria di ambito regionale:

a) il  piano  sanitario  regionale  e  i  relativi  strumenti  di
   attuazione di livello regionale;
b) i piani attuativi locali;
e) i piani attuativi delle Aziende ospedaliere;
d) le  intese  e  gli  accordi  risultanti  dai  procedimenti  di
   concertazione definiti ai sensi dell'art. 11.

4. Sono  atti rilevanti per la programmazione sanitaria di ambito
regionale:

a) la relazione sanitaria regionale;
b) la relazione sanitaria aziendale.

ARTICOLO 7
(Finalizzazione delle risorse finanziarie)

1. Le  risorse  finanziarie  rese  disponibili  per  il  servizio
sanitario regionale, così come determinate annualmente con legge
di bilancio, sono destinate:

a) al  fondo di  gestione delle  Aziende unità sanitarie locali,
   calcolato in base ad indici di accesso;
b) ai   programmi    interaziendali    di    razionalizzazione  e
   qualificazione dell'offerta, proposti dalle Aziende sanitarie;
c) ai  programmi di  interesse generale  gestiti, anche  in  modo
   diretto, dalla Regione;
d) ai  programmi  di  attività  per  funzioni  obbligatorie  non
   valutabili   a   prestazione   individuate   dagli   atti   di
   programmazione adottati dalla Regione;
e) a  specifici progetti  o programmi  individuati dagli  atti di
   programmazione regionale;
f) al fondo di investimento per la manutenzione ed il rinnovo del
   patrimonio delle Aziende sanitarie;
g) al    funzionamento  dell'A.R.S.  e  del  Consiglio  sanitario
   regionale, di seguito denominato C.S.R.;
h) alla  partecipazione per  la costituzione  delle fondazioni di
   cui all'art. 27.

TITOLO III
PROGRAMMAZIONE SANITARIA

CAPO I
AZIENDE SANITARIE

ARTICOLO 8
(Aziende sanitarie)

1. Le  Aziende sanitarie  sono dotate  di personalità  giuridica
pubblica e autonomia imprenditoriale.

2. L'organizzazione  e il  funzionamento delle  Aziende sanitarie
sono disciplinati con l'atto aziendale di diritto privato, di cui
all'art. 3,  comma  1  bis,  del  decreto  delegato,  di  seguito
denominato statuto  aziendale nel rispetto dei principi e criteri
individuati all'art. 46.

3. Lo  statuto è  adottato dal  direttore generale previo parere
della Giunta regionale e sentito il consiglio dei sanitari.

ARTICOLO 9
(Aziende unità sanitarie locali)

1. Le  Aziende unità  sanitarie locali  di cui  all'art.  3  del
decreto  delegato   e  i   relativi  ambiti   territoriali   sono
individuati nell'allegato  1  alla  presente  legge  della  quale
costituisce parte integrante.

2.  Le   Aziende  unità   sanitarie   locali   provvedono   alla
programmazione ed alla gestione:

a) delle  attività sanitarie, ivi comprese quelle di prevenzione
   di cui all'art. 7 del decreto delegato;
b) delle   attività  socio-assistenziali  a  rilievo  sanitario,
   secondo quanto stabilito dalla legge regionale 3 ottobre 1997,
   n. 72.

c) delle  attività di  assistenza sociale  la cui gestione è ad
   esse attribuita,  in base a delega da parte degli enti locali,
   che assicurano un finanziamento ai sensi dell'art. 3, comma 3,
   del predetto decreto delegato.

3. Le  Aziende  unità  sanitarie  locali  assicurano  i  livelli
uniformi   ed    essenziali   di    assistenza   definiti   dalla
programmazione  nazionale  e  regionale  e  dai  piani  attuativi
locali, erogando  le prestazioni tramite articolazioni funzionali
di zona  e di  distretto  socio-sanitario  ed  avvalendosi  delle
prestazioni erogate dalle Aziende ospedaliere e dalle istituzioni
private accreditate.

4. Ciascuna  Azienda unità  sanitaria locale  si articola  nelle
zone individuate  dall'allegato 1, di cui al comma 1. L'ambito di
ogni zona ricomprende per intero uno o più distretti.

ARTICOLO 10
(Aziende ospedaliere)

1. Le  Aziende ospedaliere  di cui  all'allegato 2  alla presente
legge, già costituite con legge regionale 29 giugno 1994, n. 49,
secondo il  procedimento disciplinato  dall'art. 4,  comma 1 e 2,
del decreto  delegato nella formulazione allora vigente, assumono
la configurazione  organizzativa  di  cui  all'art.  2,  comma  2
lettera b) del decreto legislativo n. 517/1999.

2. Le  Aziende ospedaliere  di cui  al comma  1 sono  preposte ad
attività specialistiche di riferimento regionale e nazionale.

3.  Le   Aziende  ospedaliere   assicurano,  relativamente   alle
attività specialistiche  di cui  al comma  2 ed  a  quelle  loro
attribuite dagli atti della programmazione regionale:

a) le prestazioni di ricovero;
b) le prestazioni specialistiche ambulatoriali;
e) le  attività di  emergenza e urgenza ospedaliera, organizzate
   in forma dipartimentale.

4. Le  Aziende ospedaliere costituiscono altresì riferimento per
le attività specialistiche delle Aziende unità sanitarie locali
dell'ambito di  competenza, secondo  le  indicazioni  degli  atti
della programmazione sanitaria regionale.

ARTICOLO 11
(Sistema delle Aziende)

1. Le  Aziende unità  sanitarie locali  e le Aziende ospedaliere
concorrono nella  specificità propria del ruolo e dei compiti di
ciascuna, al  perseguimento degli  obiettivi della programmazione
sanitaria  regionale.   A  questo   fine,  la   Regione  promuove
iniziative  di   concertazione  di   area  vasta   attinenti  là
programmazione, l'organizzazione e la gestione dei servizi.

2. Le Aziende ospedaliere concorrono in particolare allo sviluppo
dei servizi  ospedalieri in rete attraverso la promozione di atti
di concertazione  con le  Aziende unità  sanitarie locali  e  la
previsione di  specifici servizi  funzionali allo  sviluppo della
rete. Allo  stesso fine  promuovono altresì,  la costituzione di
dipartimenti tecnico scientifici interaziendali.

3. Il  Consiglio regionale,  su proposta  della Giunta regionale,
approva entro 30 giorni le intese e gli accordi di cui ai comma 1
e  2   riconoscendone  carattere   ed  efficacia  di  atti  della
programmazione sanitaria.

4. La  Regione incentiva  altresì lo  sviluppo di programmi e di
progetti  interaziendali   per  prestazioni   specialistiche   di
eccellenza tra  le Aziende  ospedaliere, finalizzati a integrare,
razionalizzare e  qualificare  l'offerta,  anche  con  contributi
finanziari che  saranno erogati nelle forme, secondo le modalità
e alle condizioni indicate nel piano sanitario regionale.

5. Le  Aziende ospedaliere  possono attivare  rapporti  in  forma
societaria  con   il  Consiglio  Nazionale  delle  Ricerche,  gli
Istituti di  ricovero e  cura a  carattere scientifico  ed  altri
soggetti pubblici  e privati  allo scopo  di erogare  prestazioni
sanitarie di  alta specializzazione. Le Aziende sanitarie possono
altresì attivare  rapporti in  forma societaria  con i  medesimi
soggetti per  lo svolgimento  di attività di propria competenza.
L'attivazione  dei  rapporti  in  forma  societaria  avviene  nel
rispetto di quanto previsto dall'art. 9-bis del decreto delegato.

6. È  fatto obbligo  alle Aziende  di sottoporre preventivamente
alla Giunta  regionale lo schema dello statuto della società che
si intende  costituire, unicamente  ad una relazione illustrativa
circa le  finalità, il  funzionamento ed i risultati economici e
gestionali attesi. La Giunta regionale propone l'atto conseguente
al Consiglio  regionale  che  l'approva  entro  i  successivi  30
giorni.

CAPO II
PROCEDIMENTO DI PROGRAMMAZIONE: I SOGGETTI

ARTICOLO 12
(Regione)

1. Il  Consiglio regionale  su proposta  della Giunta  approva il
piano sanitario regionale che ha durata triennale.

2. La  Giunta regionale esercita le funzioni di indirizzo tecnico
e coordinamento  delle attività  delle Aziende  sanitarie, sulla
base delle  disposizioni del  piano sanitario  regionale;  con  i
relativi  atti   sono   stabiliti   modalità   e   termini   per
l'adeguamento alle  direttive regionali  da parte  delle medesime
Aziende.

3. La  Giunta regionale  esercita le  attività  di  controllo  e
vigilanza, promozione  e supporto  nei  confronti  delle  Aziende
unità sanitarie  locali e  delle Aziende  ospedaliere. La Giunta
regionale approva  gli atti  di bilancio delle Aziende sanitarie,
nonché il  piano attuativo  delle Aziende ospedaliere. La Giunta
regionale esprime  inoltre il  proprio  parere  sullo  schema  di
statuto aziendale.

ARTICOLO 13
(Provincia)

1. La  Provincia nell'ambito  delle funzioni  di cui all'articolo
15, comma  1,  lett.  b,  della  legge  8  giugno  1990,  n.  142
(Ordinamento delle  autonomie locali),  è sentita  in  occasione
delle variazioni  degli ambiti  territoriali sovracomunali  delle
Aziende unità sanitarie locali.

2. La Provincia, nell'ambito delle funzioni di cui al comma 1, è
sentita dalla  Conferenza dei  Sindaci in sede di esame dei piani
attuativi della  o delle  Aziende unità  sanitarie locali il cui
ambito territoriale è, anche in parte, ricompreso nel territorio
di riferimento della Provincia medesima, ai fini del raccordo tra
programmazione   sanitaria   e   programmazione   dell'assistenza
sociale.

3. La Provincia partecipa altresì all'Articolazione zonale della
Conferenza dei  Sindaci per  l'integrazione con i programmi e gli
interventi specifici di propria competenza.

ARTICOLO 14
(Comune)

1. I  Comuni concorrono  alla programmazione  sanitaria regionale
attraverso la  Conferenza permanente  per la programmazione socio
sanitaria.

2. I  Comuni esercitano le funzioni di indirizzo e valutazione di
cui all'articolo  3, comma  14, del  decreto delegato nell'ambito
territoriale di ciascuna Azienda unità sanitaria locale, tramite
la Conferenza dei Sindaci.

ARTICOLO 15
(Conferenza permanente per la programmazione socio sanitaria)

1. La Conferenza permanente per la programmazione socio sanitaria
è organo consultivo del Consiglio e della Giunta regionale.

2. La Conferenza permanente per la programmazione socio sanitaria
esprime parere:

a) sulla proposta di piano sanitario regionale;
b) sulla  proposta di  piano  integrato  sociale  regionale,  sui
   criteri di ripartizione delle risorse e sugli atti riguardanti
   l'alta integrazione socio sanitaria;
c) sugli  atti di  concertazione di rilievo regionale fra Aziende
   sanitarie;
d) sugli    indirizzi    emanati    dalla  Giunta  regionale  per
   l'elaborazione dei  piani attuativi  ospedalieri e  dei  piani
   attuativi locali;
e) sulle  proposte di legge e di regolamento in materia sanitaria
   e sociale.

3. La Conferenza permanente per la programmazione socio sanitaria
valuta annualmente  lo stato dell'organizzazione e dell'efficacia
dei servizi.  A questo  fine la  Giunta regionale  trasmette alla
Conferenza  permanente   la  relazione  sanitaria  regionale.  La
Conferenza permanente,  ove lo  ritenga, trasmette  al  Consiglio
regionale una propria relazione in merito.

4. La Conferenza permanente per la programmazione socio sanitaria
è presieduta  dai componenti  la Giunta  regionale  preposti  ai
settori competenti ed è così costituita:

a) dai  presidenti delle  Conferenze dei  Sindaci di cui all'art.
   16;
b) dai  presidenti  delle  Articolazioni  zonali  delle  predette
   Conferenze;
c) da tre rappresentanti dell'A.N.C.I.;
d) da un rappresentante dell'URPT;
e) da un rappresentante dell'U.N.C.E.M.

5. Ai  fini dell'espressione  del parere  nelle materie  relative
alla programmazione sociale ed alla integrazione socio sanitaria,
la Conferenza permanente per la programmazione socio sanitaria è
integrata dai Presidenti delle Province.

6. I  membri della  Conferenza permanente  per la  programmazione
socio sanitaria  di cui  al comma  4, lett.  c)  d)  ed  e)  sono
nominati con  decreto del  Presidente della  Giunta regionale  su
designazione delle rispettive associazioni.

7. Le  modalità di funzionamento della Conferenza sono stabilite
con regolamento  regionale approvato  dal Consiglio  regionale su
proposta della Giunta regionale.

8. Le  determinazioni adottate dalla Conferenza sono trasmesse al
Consiglio delle  autonomie locali  di cui alla legge regionale 21
aprile 1998, n. 22.

ARTICOLO 16
(Conferenza dei Sindaci)

1. La  Conferenza dei  Sindaci disciplina  con il  regolamento la
propria attività  ed elegge la rappresentanza di cui all'art. 3,
comma 14,  del decreto  delegato, che  assume la denominazione di
esecutivo, mediante  il quale  la Conferenza  stessa esercita  le
proprie funzioni  di indirizzo  e valutazione.  La Conferenza dei
Sindaci adegua  il proprio  regolamento alle  disposizioni  della
presente legge  e a  quelle recate,  in materia  di riordino  dei
servizi socio-assistenziali  e socio-sanitari integrati, dalla LR
n. 72/97.

2. La  Conferenza dei  Sindaci approva,  entro il  termine di cui
all'art. 25,  comma 7,  il piano attuativo locale predisposto dal
direttore   generale   dell'Azienda   unità   sanitaria   locale
nell'ambito delle  disposizioni del  piano  sanitario  regionale,
degli indirizzi generali impartiti dalla Giunta regionale e degli
indirizzi  specifici   impartiti  dall'esecutivo   della   stessa
Conferenza. Entro  la  stessa  data  la  Conferenza  dei  Sindaci
esprime parere  sul piano  attuativo dell'Azienda ospedaliera del
bacino di riferimento.

3. Nel  regolamento di  cui  al  comma  1,  sono  individuate  le
modalità per  la scelta del presidente della Conferenza e per la
formazione dell'esecutivo.  La disciplina  per  il  funzionamento
della  Conferenza   dei  Sindaci   deve  consentire   l'effettiva
partecipazione dei  rappresentanti di  tutti i  Comuni delle zone
all'esercizio delle funzioni attribuite alla Conferenza ed al suo
esecutivo.  L'esecutivo   è  composto   dal   presidente   della
Conferenza che  lo presiede,  e da quattro Sindaci individuati in
modo da  garantire la  presenza di almeno un Sindaco per ciascuna
zona. Il regolamento di cui al comma 1 prevede la possibilità di
delega da parte del Sindaco a favore dell'assessore competente.

4. Al  fine di  concorrere  all'esercizio  delle  funzioni  della
Conferenza dei  Sindaci,  di  cui  ai  comuni  1,  2  e  3,  sono
costituite Articolazioni  zonali  della  Conferenza  composte  da
tutti i  Sindaci dei  Comuni  facenti  parte  di  ogni  zona.  Il
funzionamento della  Conferenza in  riferimento all'Articolazione
zonale è  disciplinato dal  regolamento di  cui al comma 1. Ogni
Articolazione  zonale   della  Conferenza   elegge   il   proprio
presidente.  Il   presidente  della   Conferenza  presiede  anche
l'Articolazione zonale della quale fa parte il Comune ove ricopre
la   carica    di   Sindaco.   L'Articolazione   zonale   rimette
all'esecutivo  della   Conferenza  dei   Sindaci  osservazioni  e
proposte sul piano attuativo locale.

5. L'Articolazione  zonale della Conferenza dei Sindaci di cui al
comma 4,  esercita  le  proprie  funzioni  per  l'elaborazione  e
l'approvazione del piano zonale di assistenza sociale di cui alla
LR  n.   72/97.  A   tale  scopo,  la  Provincia  partecipa  alla
Articolazione zonale  per l'integrazione  con i  programmi e  gli
interventi specifici di propria competenza.

6. Ai fini di cui al comma 5, il regolamento della Conferenza dei
Sindaci,  è   integrato  con   la  disciplina   concernente   il
funzionamento  dell'Articolazione   zonale  e   le  procedure  di
approvazione del piano zonale di assistenza sociale.

7. La  Conferenza dei Sindaci si riunisce in sede plenaria almeno
in occasione  dell'esame  degli  atti  bilancio,  dell'emanazione
degli indirizzi  per l'elaborazione  del piano attuativo locale e
della relativa  approvazione, in  occasione del  confronto con la
Giunta  regionale  sulla  nomina  del  direttore  generale  delle
Aziende sanitarie  nonché per avanzare la proposta di revoca del
medesimo di cui all'art. 3 bis, comma 7, del decreto delegato.

8. Il  direttore  generale  assicura  i  rapporti  tra  l'Azienda
sanitaria e  la Conferenza  dei Sindaci. Il direttore generale è
tenuto  a   partecipare  alle   sedute  dell'esecutivo   e  della
Conferenza  su  invito  del  presidente.  Il  direttore  generale
assicura i  rapporti con  l'Articolazione zonale della Conferenza
dei Sindaci  in modo  diretto o, per le materie da esso delegate,
tramite il  responsabile di  zona. Il  responsabile  di  zona  è
tenuto a  partecipare alle sedute dell'Articolazione zonale della
Conferenza dei Sindaci su invito del presidente.

9. L'Azienda  unità sanitaria locale mette a disposizione idonei
locali per le Conferenze dei Sindaci e le Articolazioni zonali di
cui al comma 4. Le Conferenze dei Sindaci e le loro Articolazioni
zonali   sono    supportate   da    una   segreteria   incaricata
dell'assistenza  tecnica   ai  lavori   e  della  predisposizione
dell'istruttoria,  nonché   degli  adempimenti   connessi   alle
decisioni, alle  relazioni, agli  ordini del  giorno e ai verbali
delle  riunioni.   Il  personale  della  segreteria  è  messo  a
disposizione dai Comuni, dalle Aziende unità sanitarie locali e,
per quanto  di loro  competenza, dalle Province. È fatto obbligo
al  direttore   generale,  d'intesa   con  il   presidente  della
Conferenza  dei   Sindaci,  di  dare  attuazione  per  quanto  di
competenza al disposto del presente comma.

ARTICOLO 17
(Università)

1.  Le   Università  toscane   contribuiscono,  per   quanto  di
competenza,  all'elaborazione  degli  atti  della  programmazione
regionale.

2. La  Regione, nell'ambito  del piano sanitario vigente, elabora
protocolli  d'intesa   con   l'Università,   per   regolamentare
l'apporto delle  facoltà di  medicina e chirurgia alle attività
assistenziali del  Servizio sanitario regionale e l'apporto dello
stesso servizio  alle attività  didattiche, nel  rispetto  delle
finalità istituzionali  proprie dell'Università  e del Servizio
sanitario nazionale.  A tal  fine è  costituito il  comitato per
l'intesa formato  dal Presidente  della Giunta  regionale  e  dai
rettori delle Università.

3. Nell'individuazione  della dislocazione  delle  strutture  del
Servizio  sanitario  regionale,  gli  atti  della  programmazione
regionale tengono  conto delle  strutture universitarie,  secondo
quanto previsto  dal DLgs  517/1999. L'attuazione  dei protocolli
d'intesa per  le attività  assistenziali è  disciplinata  dallo
statuto aziendale,  nonché da  eventuali accordi  previsti dallo
statuto  medesimo;   per  le   attività  formative  gli  accordi
attuativi sono stipulati tra l'Università e le Aziende sanitarie
interessate.

4. Per  la predisposizione dei protocolli di intesa è costituita
apposita commissione  con funzioni  di supporto  tecnico  per  il
comitato di  cui  al  comma  2;  la  commissione  è  formata  da
rappresentanti della  Regione, delle  Università e delle Aziende
interessate. Le  rappresentanze sono  designate, per  le parti di
rispettiva competenza,  dai membri  del comitato  e dai direttori
generali  delle   Aziende.  Le   rappresentanze   delle   Aziende
ospedaliere  sono   designate  in   maniera  da   assicurare   la
pariteticità   tra    la   componente   ospedaliera   e   quella
universitaria all'interno della commissione. Alle attività della
commissione  partecipano,  ai  fini  della  individuazione  degli
specifici fabbisogni  formativi, nonché  per l'attuazione  delle
disposizioni di  cui  all'art.  6,  comma  2  e  3,  del  decreto
delegato, rappresentanti degli Ordini e dei Collegi professionali
competenti.

5.  I  protocolli  d'intesa,  nel  rispetto  di  quanto  disposto
dall'art.  6   del  decreto  delegato,  dal  decreto  legislativo
517/1999 e  dagli atti  della programmazione sanitaria regionale,
nonché  tenuto   conto   delle   finalità   istituzionali   dei
contraenti,  indirizzano  e  vincolano,  nelle  aree  di  seguito
indicate, lo  statuto delle  Aziende ospedaliere  e  gli  accordi
attuativi  tra   Aziende  sanitarie   e  Università,  attraverso
l'individuazione:

a) relativamente  alle attività  assistenziali,  degli  elementi
   costitutivi  delle   Aziende  ospedaliere,   dei  criteri   di
   costituzione delle strutture organizzativi di cui all'art. 52,
   comma  5   e  6,   nonché  degli   ulteriori  contenuti   che
   caratterizzano i rapporti tra Università e Servizio sanitario
   regionale, individuati  dal D.lgs  517/1999 e dagli atti della
   programmazione sanitaria regionale;
b) relativamente alle attività formative:

   1. dei  criteri per la determinazione degli apporti reciproci,
      tenuto conto  del fabbisogno  formativo delle strutture del
      Servizio sanitario regionale;
   2. dei  criteri per  l'individuazione e l'organizzazione sulla
      base degli  ordinamenti didattici  vigenti, delle  scuole e
      dei corsi di formazione;
   3. dei criteri per la ripartizione degli oneri.
   
ARTICOLO 18
(Enti di  ricerca e  Istituti di  ricovero  e  cura  a  carattere
scientifico)

1. I  rapporti tra  la Regione, gli Istituti di ricovero e cura a
carattere scientifico  e gli  Enti di  ricerca, le  cui attività
istituzionali sono  concorrenti con  le  finalità  del  Servizio
sanitario  regionale,  sono  definiti  sulla  base  di  specifici
protocolli stipulati  dal Presidente della Giunta regionale e dai
rappresentanti istituzionali  degli enti  medesimi; i  protocolli
sono adottati  nell'ambito del  piano sanitario regionale vigente
ed  individuano   gli  spazi   di  collaborazione   sul  versante
assistenziale, della formazione e dello sviluppo delle competenze
e conoscenze nel settore sanitario.

2. I rapporti convenzionali per le attività assistenziali tra il
Servizio sanitario  regionale, gli  Istituti di ricovero e cura a
carattere scientifico  e gli Enti di ricerca, sono instaurati tra
le  Aziende   sanitarie  e  gli  enti  medesimi  sulla  base  dei
protocolli d'intesa di cui al comma 1.

ARTICOLO 19
(Partecipazione dei cittadini e tutela dei diritti dell'utenza)

1.  La   Regione  promuove   e  verifica  le  condizioni  per  la
partecipazione  dei   cittadini  e   delle  loro   organizzazioni
rappresentative.

2. È  competenza della  Regione, nell'ambito del piano sanitario
regionale:

a) assicurare il coordinamento ed il monitoraggio delle attività
   relative alla  definizione degli  indicatori ed  alla verifica
   degli standard  di qualità  di cui  all'art. 14, comma 1, del
   decreto delegato;
b) sovrintendere  al  processo  di  attuazione  delle  carte  dei
   servizi, anche  impartendo  direttive  per  la  loro  omogenea
   definizione e  linee guida  per la necessaria integrazione tra
   le Aziende sanitarie dello stesso ambito territoriale;
c) impartire  direttive alle Aziende sanitarie, per la promozione
   del diritto  all'informazione, riconoscendo in quest'ultimo la
   condizione   fondamentale    per   assicurare   ai   cittadini
   l'esercizio della  libera scelta  nell'accesso alle  strutture
   sanitarie e la partecipazione alla verifica della qualità dei
   servizi e delle prestazioni erogate, verificandone annualmente
   i risultati;
d) definire i criteri e le modalità di partecipazione autonoma e
   collaborativa  dei   cittadini,  delle   loro  organizzazioni,
   nonché degli  organismi di  volontariato e  di  tutela,  alle
   iniziative di  verifica della  funzionalità e  della qualità
   dei servizi al livello delle Aziende sanitarie;
e) definire  linee guida per la convocazione della conferenza dei
   servizi;
f) definire  i contenuti  obbligatori dei protocolli d'intesa tra
   Aziende sanitarie  e  le  organizzazioni  rappresentative  dei
   cittadini.

3.  La   Regione   individua   quali   specifici   strumenti   di
partecipazione e  di  controllo  da  parte  dei  cittadini  sulla
qualità dei servizi erogati:

a) la  carta dei  servizi di cui alla legge 11 luglio 1995, n.273
   (Misure  urgenti   per  la  semplificazione  dei  procedimenti
   amministrativi e  per il  miglioramento dell'efficienza  delle
   pubbliche amministrazioni);
b) la  conferenza dei  servizi di  cui all'art.  14, comma 4, del
   decreto delegato;
c) i  protocolli d'intesa di cui al comma 7 del medesimo articolo
   14 del decreto delegato.

4. Le  Aziende sanitarie  approvano e  aggiornano annualmente  la
carta dei  servizi, e adottano il regolamento per la tutela degli
utenti.

5. La  carta dei  servizi è  lo strumento attraverso il quale le
Aziende sanitarie orientano ed adeguano le proprie attività alla
soddisfazione dei  bisogni degli  utenti. La  carta definisce gli
impegni e  prevede gli  standard,  generali  e  specifici  cui  i
servizi devono adeguarsi.

6. Le  Aziende assicurano  specifiche attività di informazione e
di tutela  degli  utenti  e  definiscono  un  apposito  piano  di
comunicazione aziendale finalizzato a promuovere la conoscenza da
parte di  tutti i soggetti interni ed esterni dei contenuti della
carta e della relativa attuazione.

7. Le  Aziende sanitarie  ai fini  di cui  al comma  6 assicurano
l'informazione in  ordine alle prestazioni erogate, alle tariffe,
alle modalità  di accesso  ai servizi, ai tempi di attesa, anche
con riguardo  all'attività libero  professionale intramuraria, e
si dotano  di un  efficace sistema  di raccolta  e di trattamento
delle segnalazioni e degli esposti.

8. Le  Aziende sanitarie individuano la collocazione, i compiti e
le funzioni dell'ufficio relazioni con il pubblico.

9. Le Aziende sanitarie costituiscono appositi punti informativi,
a disposizione degli utenti sulle prestazioni erogate nell'ambito
del territorio di riferimento, e per un orientamento sull'accesso
alle prestazioni erogate nell'ambito della regione. A tal fine le
Aziende sanitarie  hanno l'obbligo  di coordinare ed integrare le
attività dirette all'informazione dei cittadini.

10. Le  carte dei  servizi sono  sottoposte a verifica periodica,
almeno annuale,  nell'ambito della  conferenza dei servizi di cui
al comma 11.

11. Il  direttore generale d'intesa con la Conferenza dei Sindaci
indice  una   conferenza  dei   servizi  al  fine  di  verificare
l'attuazione  della  carta  dei  servizi  rendendo  noti  i  dati
relativi all'andamento  dei servizi,  allo  stato  di  attuazione
degli obiettivi,  al grado  di raggiungimento  degli standard con
particolare  riferimento  allo  svolgimento  delle  attività  di
tutela degli utenti.

12. Alla  conferenza dei  servizi  partecipano  i  rappresentanti
delle associazioni  che hanno stipulato i protocolli di intesa di
cui al comma 13.

13. Il protocollo d'intesa è lo strumento attraverso il quale le
Aziende sanitarie  e le  associazioni di volontariato e di tutela
stipulano modalità di confronto permanente sulle tematiche della
qualità  dei   servizi  e  della  partecipazione  degli  utenti,
definendo altresì la concessione in uso di locali e le modalità
di  esercizio  del  diritto  di  accesso  e  di  informazione.  I
contenuti obbligatori  di tali  protocolli sono  individuati  con
atto della Giunta regionale.

14. Il  rispetto  di  quanto  previsto  dai  commi  4,  11  e  13
costituisce elemento  di valutazione dell'attività del direttore
generale.

ARTICOLO 20
(Rapporti   con   il   volontariato,   l'associazionismo   e   la
cooperazione sociale)

1. I  rapporti  fra  le  associazioni  di  volontariato,  le  cui
attività concorrono  con le  finalità  del  Servizio  sanitario
regionale, ed  il Servizio  sanitario medesimo,  sono regolati da
apposite convenzioni,  in conformità  con quanto  disposto dalle
normative nazionali e regionali vigenti.

2.  L'associazionismo   e  la  cooperazione  sociale  concorrono,
nell'ambito delle loro competenze e con gli strumenti di cui alle
vigenti leggi  regionali, alla  realizzazione delle finalità del
Servizio sanitario  regionale  e  alle  attività  di  assistenza
sociale.

CAPO III
PROCEDIMENTO DI PROGRAMMAZIONE - GLI STRUMENTI

ARTICOLO 21
(Piano sanitario regionale)

1. Il piano sanitario regionale è lo strumento di programmazione
con il  quale la  Regione,  in  conformità  al  piano  sanitario
nazionale, nell'ambito  del programma  regionale  di  sviluppo  e
delle relative  politiche generali  di  bilancio,  definisce  gli
obiettivi   di    politica   sanitaria    regionale   ed   adegua
l'organizzazione del Servizio sanitario regionale in relazione ai
bisogni assistenziali  della popolazione,  rilevati attraverso la
relazione sanitaria  regionale di  cui all'art.  23 e  attraverso
idonei  strumenti   di  osservazione   dello  stato   di  salute,
individuati anche su iniziativa dell'A.R.S.

2. Il piano sanitario regionale è adottato con deliberazione del
Consiglio  regionale,   su  proposta   della  Giunta   regionale,
formulata  previo  parere  della  Conferenza  permanente  per  la
programmazione socio  sanitaria regionale,  nell'anno antecedente
al triennio  al quale  si riferisce  la programmazione. La Giunta
regionale trasmette la proposta di piano al Consiglio regionale e
al Ministro  della sanità, allo scopo di acquisirne il parere di
cui all'art. 1, comma 14, del decreto delegato.

3. Il  piano sanitario  regionale è  adottato nel rispetto delle
norme in  materia di  programmazione regionale  di cui alla LR 11
agosto 1999,  n. 49.  Il  piano  ed  i  suoi  aggiornamenti  sono
pubblicati sul Bollettino Ufficiale della Regione Toscana.

ARTICOLO 22
(Contenuti del piano sanitario regionale)

1. Il  piano sanitario  regionale individua  per il  triennio  di
riferimento gli  obiettivi e  le linee  di governo  del  Servizio
sanitario regionale e definisce in particolare:

a)  i   livelli  uniformi  ed  essenziali  di  assistenza,  quali
   prestazioni da  garantire in  termini di  equità  a  tutti  i
   soggetti di  cui all'art.  3. I  livelli di assistenza, tenuto
   conto delle  disponibilità finanziarie,  sono  assicurati  in
   condizioni uniformi  sul territorio  regionale e sono definiti
   sulla   base   di   indicatori   epidemiologici,   clinici   e
   strutturali;
b) le  risorse  finanziarie  disponibili  per  ciascun  anno  del
   triennio;
c) i  criteri di  quantificazione ed impiego delle risorse di cui
   all'art. 7, comma 1 lettere b), c), d), e), f) e g);
d) i criteri di riparto delle risorse finanziarie di cui all'art.
   7, comma  1, lett.  a), alle  Aziende unità sanitarie locali,
   avuto riguardo specificatamente alle zone montane e insulari e
   alla compensazione della mobilità sanitaria;
e) i  programmi regionali  finalizzati alla valorizzazione e alla
   qualificazione dell'assistenza sanitaria nelle zone insulari e
   montane;
f) le quote di anticipazione di cassa alle Aziende ospedaliere;
g) gli eventuali vincoli di utilizzo delle risorse da parte delle
   Aziende sanitarie;
h) i  progetti obiettivo  da  realizzare  tramite  l'integrazione
   funzionale ed  operativa dei  servizi sanitari  e di quelli di
   assistenza sociale di competenza degli Enti locali;
i) i  criteri per la definizione degli atti della concertazione e
   per la  disciplina della contrattazione con i soggetti privati
   accreditati;
l) le  azioni programmate  di rilievo regionale, anche articolate
   per poli;
m)  gli   strumenti  per   l'integrazione  delle   medicine   non
   convenzionali negli interventi per la salute;
n)  il  repertorio  delle  funzioni  operative  e  le  soglie  di
   costituzione  delle  corrispondenti  strutture  organizzative,
   nonché i  margini di flessibilità nel loro utilizzo ai sensi
   dell'art. 52;
o) gli  strumenti  finalizzati  allo  sviluppo  delle  Aziende  a
   sistema e della rete dei servizi;
p) i criteri e le modalità di determinazione delle tariffe anche
   in relazione alle diverse tipologie dei soggetti erogatori;
q) i  criteri per  l'erogazione di  prestazioni alla  popolazione
   delle zone  di confine,  attraverso la  previsione di appositi
   accordi convenzionali  interaziendali con le Aziende sanitarie
   extraregionali interessate;
r) le  modalità di  raccordo funzionale  tra i  dipartimenti  di
   prevenzione e  l'Istituto Zooprofilattico  Sperimentale  delle
   Regioni Lazio e Toscana;
s) i  criteri e  le modalità  di controllo  dell'attuazione  dei
   piano medesimo;
t) i criteri per l'individuazione delle prestazioni di ricovero e
   di specialistica  ambulatoriale erogabili in forma indiretta e
   della misura  del rimborso  a carico  del  Servizio  sanitario
   regionale, secondo il disposto dell'art. 8-septies del decreto
   delegato.

2. I  contenuti del  piano sanitario  regionale hanno  valore  di
indirizzo, direttiva,  prescrizione  e  vincolo,  secondo  quanto
espressamente disposto dal piano medesimo.

ARTICOLO 23
(Relazione sanitaria regionale)

1. La  relazione sanitaria  regionale valuta,  anche  sulla  base
delle risultanze  delle  relazioni  sanitarie  aziendali  di  cui
all'art. 26,  lo stato di salute della popolazione ed i risultati
raggiunti in rapporto agli obiettivi definiti dal piano sanitario
regionale.

2.  La   Giunta  regionale   predispone  la  relazione  sanitaria
regionale e  la trasmette  ogni anno,  entro il  30  ottobre,  al
Consiglio regionale.

3. La  Giunta trasmette  la relazione  medesima  alla  Conferenza
permanente per  la programmazione  socio sanitaria al fine di cui
all'art. 15, comma 3.

4.  Il   Consiglio  regionale   esamina  la  relazione  sanitaria
regionale e  formula indirizzi alla Giunta medesima anche al fine
dell'aggiornamento degli strumenti di programmazione.

ARTICOLO 24
(Piano sanitario regionale. Attuazione)

1. Il  piano sanitario  regionale trova  attuazione attraverso la
programmazione  sanitaria  aziendale.  L'atto  di  programmazione
sanitaria aziendale è il piano attuativo.

2. La Giunta regionale:

a) indirizza  la formazione dei piani attuativi e delle relazioni
   sanitarie aziendali,  anche attraverso  l'emanazione di  linee
   guida a  carattere tecnico  operativo e  di schemi tipo per la
   redazione degli elaborati;
b) controlla  la conformità  dei piani  attuativi delle  Aziende
   unità sanitarie  locali alle disposizioni del piano sanitario
   regionale, emanando eventuali prescrizioni di adeguamento;
c) controlla,  attraverso le  relazioni sanitarie  aziendali,  la
   corrispondenza dei  risultati raggiunti con i risultati attesi
   previsti dai piani attuativi;
d) può  attivare apposite  iniziative nell'ambito  delle proprie
   competenze in  materia di  vigilanza e  controllo, anche sulla
   base  delle   risultanze  della   relazione  trimestrale   del
   direttore generale di cui all'art. 36, comma 4.

ARTICOLO 25
(Piani attuativi)

1. Il piano attuativo è l'atto di programmazione con il quale le
Aziende sanitarie,  nei limiti  delle risorse  disponibili e  dei
vincoli del piano sanitario regionale, programmano l'attività da
svolgere nel periodo di vigenza del piano sanitario regionale.

2. Il piano attuativo si realizza attraverso programmi annuali di
attività.

3.  Le   Aziende  sanitarie   adottano  il   piano  attuativo   e
contestualmente il  programma di  attività del primo anno, quale
parte integrante  del piano  attuativo stesso,  nel rispetto  dei
termini e con le modalità indicate ai commi da 6 a 15; i termini
prescritti  per   l'elaborazione,  l'adozione,   la  verifica  di
conformità e l'approvazione dei piani attuativi sono da riferire
al primo anno di vigenza del piano sanitario regionale.

4. Il  piano attuativo,  in esecuzione  di quanto  previsto dagli
atti di  programmazione regionale,  sulla  base  degli  indirizzi
della Giunta  regionale e per le Aziende unità sanitarie locali,
anche sulla  base degli  indirizzi formulati dalla Conferenza dei
Sindaci, definisce:

a) le   attività  da  svolgere,  determinate  in  rapporto  agli
   obiettivi  ed   ai  livelli  di  assistenza  da  garantire  ed
   attribuite alle  proprie strutture,  specificando  le  risorse
   finanziarie previste per ciascun livello di assistenza;
b) i  livelli di  qualità delle  prestazioni assistenziali  e le
   modalità di fruizione dei servizi;
c) i  livelli di integrazione tra servizi sociali e sanitari e le
   modalità di realizzazione dei progetti obiettivo;
d) le    modalità  ed  i  termini  di  attuazione  delle  azioni
   programmate, anche  ai fini  della individuazione dei relativi
   percorsi assistenziali;
e) gli  strumenti per lo sviluppo dei servizi ospedalieri in rete
   in ambito aziendale ed interaziendale;
f) le azioni conseguenti agli impegni assunti in sede di adozione
   e aggiornamento annuale della carta dei servizi;
g) le    forme    della  partecipazione  dei  cittadini  e  delle
   organizzazioni rappresentative degli utenti.

5. Il piano attuativo indica altresì:

a) gli    obiettivi  e  i  risultati  di  gestione  da  garantire
   attraverso l'utilizzo del sistema di budget;
b) gli  strumenti ed  i sistemi  per il  controllo qualitativo  e
   gestionale dei risultati;
c) l'attribuzione    delle    risorse    alle  proprie  strutture
   organizzativi e i settori e le quote di attività per le quali
   sono previste  iniziative di concertazione interaziendale e di
   contrattazione   con    istituzioni   pubbliche   e   private,
   prevedendone gli esiti organizzativi, economici e finanziari;
d) le  necessità di  risorse  materiali  e  di  personale  e  le
   modalità del loro reperimento;
e) i   piani    di    investimento    per    il  potenziamento  e
   l'ammodernamento   strutturale   e   per   l'acquisizione   di
   tecnologie sulla  base delle  risorse assegnate  e  di  quelle
   comunque disponibili a questo fine.

6. La  Giunta regionale  entro il  30 gennaio emana gli indirizzi
per la  stesura dei  piani attuativi ai sensi dell'art. 24, comma
2, lettera a).

7. La  Conferenza dei  Sindaci, tramite  il suo  esecutivo, detta
alle  Aziende   unità  sanitarie   locali  gli   indirizzi   per
l'elaborazione dei piani attuativi locali entro il 1 marzo.

8. Il  direttore generale  dell'Azienda unità  sanitaria  locale
adotta il  piano attuativo  entro il  30 aprile,  anche a seguito
delle concertazioni  di area  vasta. Entro  lo stesso termine, il
direttore generale  trasmette  il  piano  attuativo  locale  alla
Conferenza dei Sindaci che lo approva entro il 30 giugno.

9. La Conferenza dei Sindaci comunica immediatamente al direttore
generale l'intervenuta approvazione.

10. Il  direttore generale  dell'Azienda unità  sanitaria locale
trasmette entro  10 giorni  dalla comunicazione  dell'intervenuta
approvazione o,  in caso  di  mancata  approvazione,  decorsi  10
giorni dal  termine del  30  giugno,  il  piano  attuativo  e  le
determinazioni  della   Conferenza  dei   Sindaci,  alla   Giunta
regionale che  ne verifica  la  conformità  al  piano  sanitario
regionale entro 40 giorni dal ricevimento.

11. Nel  caso di  mancata approvazione  da parte della Conferenza
dei Sindaci,  la Giunta  regionale, valutata  la conformità  del
piano  attuativo  al  piano  sanitario  regionale,  autorizza  il
direttore generale alla prosecuzione dell'attività.

12. Il  direttore generale  dell'Azienda  ospedaliera  adotta  il
piano attuativo  ospedaliero entro  il 31 maggio, anche a seguito
delle concertazioni  di area  vasta promosse  su iniziativa della
Giunta regionale.

13. Entro  il termine  del 31  maggio  di  cui  al  comma  12  il
direttore generale  trasmette il  piano attuativo alle Conferenze
dei Sindaci  del bacino  di riferimento  che entro  il 30  giugno
esaminano gli elaborati.

14. Decorsi  10 giorni  dal  termine  di  cui  al  comma  13,  il
direttore generale  trasmette  alla  Giunta  regionale  il  piano
attuativo corredato dalle eventuali osservazioni delle Conferenze
dei Sindaci.

15. La  Giunta regionale approva il piano attuativo delle Aziende
ospedaliere entro 40 giorni dal ricevimento.

16. Per  gli anni  successivi al  primo anno di vigenza del piano
sanitario regionale, i direttori generali delle Aziende sanitarie
adottano il programma annuale di attività.

17. Il  direttore generale  dell'Azienda unità  sanitaria locale
adotta i  programmi annuali  di cui  al  comma  16  entro  il  30
settembre  degli   anni  precedenti   a  quelli  di  riferimento,
trasmettendoli  entro  lo  stesso  termine  alla  Conferenza  dei
Sindaci, che  li approva  entro il  30 ottobre  dandone immediata
comunicazione al direttore generale. Entro i 10 giorni successivi
alla  comunicazione   dell'avvenuta  approvazione,  il  direttore
generale trasmette il programma annuale alla Giunta regionale che
procede  al   controllo  di   conformità  entro  40  giorni  dal
ricevimento.  Ove   la  Conferenza   dei  Sindaci   non  provveda
all'approvazione entro  il 30  ottobre,  decorsi  10  giorni,  il
direttore generale  trasmette  il  programma  annuale,  corredato
dalle eventuali  determinazioni assunte  dalla  Conferenza,  alla
Giunta regionale  che, valutata  la conformità del piano annuale
al piano  sanitario regionale,  autorizza il  direttore  generale
alla prosecuzione dell'attività.

18. Il direttore generale dell'Azienda ospedaliera adotta i piani
annuali di  cui al  comma 16  entro il  30 settembre  degli  anni
precedenti a  quelli di  riferimento,  trasmettendoli,  entro  lo
stesso  termine,  alle  Conferenze  dei  Sindaci  del  bacino  di
riferimento  che   inviano,  entro  il  30  ottobre,  le  proprie
osservazioni al  direttore  generale;  decorsi  10  giorni  dalla
scadenza del  termine  del  30  ottobre,  il  direttore  generale
trasmette  alla   Giunta  regionale   il  programma   annuale  di
attività, corredato  delle  osservazioni  delle  Conferenze  dei
Sindaci. La  Giunta regionale  approva il  piano attuativo  della
Azienda ospedaliera entro 40 giorni dal ricevimento.

19. La  Giunta regionale  e la Conferenza dei Sindaci, per quanto
di rispettiva competenza, possono, a fronte di accertate esigenze
che  richiedano   sostanziali  modifiche   dei  piani  attuativi,
modificare le direttive di cui ai comma 6 e 7, anche indirizzando
i piani  annuali; i nuovi indirizzi devono essere tempestivamente
formulati al fine di assicurare che i medesimi siano recepiti nei
termini e attraverso gli strumenti previsti.

ARTICOLO 26
(Relazione sanitaria aziendale)

1. La  relazione sanitaria  aziendale è lo strumento di verifica
dei risultati raggiunti in rapporto agli obiettivi definiti dalla
programmazione sanitaria  regionale e aziendale. Essa costituisce
pertanto atto rilevante per la programmazione sanitaria aziendale
e regionale.

2. La  relazione sanitaria  aziendale è  adottata dal  direttore
generale entro  il 30  aprile dell'anno  successivo a  quello  di
riferimento,  sviluppando   la  partecipazione   delle  strutture
organizzative e  dei relativi  responsabili, ed  è sottoposta al
parere del consiglio dei sanitari.

3. La  relazione sanitaria  aziendale è  trasmessa dalle Aziende
unità sanitarie  locali alla Giunta regionale ed alla Conferenza
dei Sindaci;  la relazione  è trasmessa  da parte  delle Aziende
ospedaliere alla  Giunta regionale  ed alla Conferenza permanente
per la programmazione socio sanitaria. La Conferenza permanente e
la Conferenza  dei Sindaci esprimono le proprie valutazioni entro
15  giorni  dall'acquisizione  delle  relazioni  sanitarie  e  le
trasmettono alla Giunta regionale.

4. Le  Aziende sanitarie  trasmettono la  relazione sanitaria  ai
fini di  cui al  comma 3,  entro trenta  giorni dalla data dei 30
aprile indicata al comma 2.

ARTICOLO 27
(Fondazioni)

1. La  Giunta regionale  può promuovere,  secondo le  norme  del
codice civile,  la costituzione  di fondazioni  aventi i seguenti
scopi:

a) sostenere  la spesa  per prestazioni  mediche,  chirurgiche  e
   riabilitative di  alta specializzazione,  che non  siano  già
   ricomprese  nelle   categorie  disciplinate   dalla  normativa
   vigente, da  erogarsi presso  Aziende sanitarie  regionali  in
   favore di  cittadini extracomunitari ed apolidi, che non siano
   in grado di sostenere i relativi oneri;
b) promuovere  e sostenere  gli  obiettivi,  le  attività  ed  i
   programmi della Banca Regionale dei Tessuti e delle Cellule.

2.  Le   prestazioni  di  cui  al  comma  1,  non  erogabili  né
rimborsabili  da  parte  dei  paesi  di  origine,  devono  essere
riconosciute  clinicamente   urgenti  o  comunque  necessarie  ad
evitare  menomazioni  psicofisiche  gravi  o  irreversibili  alle
persone.  Le  stesse  prestazioni  non  devono,  inoltre,  essere
ricomprese nei programmi assistenziali approvati dalla Regione ai
sensi dell'art. 32, comma 15 della legge 27 dicembre 1997, n. 449
(Misure per la stabilizzazione della finanza pubblica).

ARTICOLO 28
(Fondo sanitario regionale)

1.  Il   fondo  sanitario   regionale,  così   come  determinato
annualmente con legge di bilancio, è finalizzato a finanziare:

a) il  fondo di gestione delle Aziende unità sanitarie locali di
   cui all'art.  7 lett.  a), con il quale fare fronte agli oneri
   relativi all'attività  svolta dall'Azienda  nei confronti dei
   cittadini in  essa residenti, nonché all'attività erogata da
   parte di  altri produttori  pubblici  e  privati  accreditati,
   remunerati a  prestazione attraverso il sistema tariffario; il
   finanziamento della  mobilità  sanitaria  dei  cittadini  tra
   Aziende sanitarie  è assicurato attraverso lo strumento delle
   compensazioni finanziarie  regionali ed interregionali e delle
   convenzioni dirette interaziendali;
b) programmi    di    attività  per  funzioni  obbligatorie  non
   valutabili a  prestazione, previsti dalla presente legge o per
   quelli ulteriori individuati dal piano sanitario regionale;
c) programmi   interaziendali    di    interesse    regionale  di
   razionalizzazione  e   qualificazione  dell'offerta,  proposti
   dalle Aziende sanitarie;
d) programmi   di  interesse  generale  gestiti,  anche  in  modo
   diretto, dalla Regione;
e) specifici  progetti o  programmi individuati  dagli di atti di
   programmazione regionale;
f) un  fondo per sostenere i programmi regionali finalizzati alla
   valorizzazione  e   qualificazione  dell'assistenza  sanitaria
   nelle zone insulari e montane;
g) quota  parte dell'attività  dell'ARPAT ai  sensi dell'art. 25
   della LR 18 aprile 1995, n.66 e successive modificazioni;
h) il funzionamento dell'A.R.S., di cui all'art. 68;
i) il funzionamento del C.S.R. di cui all'art. 88;
l) un  fondo di  riserva pari  all'1 per mille dell'intero fondo,
   trattenuto ai sensi dell'art. 51 della legge 23 dicembre 1978,
   n. 833 (Istituzione del Servizio sanitario nazionale);
m) la  partecipazione alla  costituzione delle  fondazioni di cui
   all'art. 27.

ARTICOLO 29
(Determinazione del fabbisogno e relativi adempimenti)

1. Annualmente la Giunta regionale procede:

a) alla  determinazione del  fabbisogno finanziario  del Servizio
   sanitario regionale  nel triennio  di  riferimento  del  piano
   sanitario regionale,  tenuto conto  dell'andamento  a  livello
   regionale dei  costi, dei  fattori produttivi  e dei  tassi di
   inflazione programmati a livello nazionale;
b) alla stima delle risorse finanziarie disponibili;
c) alla  individuazione di  eventuali manovre  da porre in essere
   per assicurare  l'equilibrio tra  fabbisogno  e  risorse,  ivi
   compresa la  proposta di eventuali apporti aggiuntivi a carico
   del bilancio regionale;
d) alla  assegnazione finanziaria  delle risorse disponibili alle
   Aziende sanitarie;
e) ad  emanare direttive  per la  formazione dei bilanci da parte
   delle Aziende sanitarie;
f) alla  assegnazione finanziaria  delle risorse  di cui all'art.
   28, comma 1, lett. l);

2. La  determinazione di cui al comma 1 è effettuata altresì in
riferimento al  fabbisogno complessivo per gli investimenti sulla
base delle  effettive necessità  di mantenimento  e sviluppo del
patrimonio strumentale  e strutturale, tenuto conto delle risorse
in conto  capitale  disponibili  a  carico  del  fondo  sanitario
nazionale o di quelle comunque attribuite dallo stato.

ARTICOLO 30
(Finanziamento delle Aziende unità sanitarie locali)

1. Annualmente  la Giunta  regionale provvede,  sulla base  delle
disposizioni del  piano sanitario  regionale,  alla  assegnazione
alle Aziende  unità  sanitarie  locali  della  quota  del  fondo
sanitario regionale di cui all'art. 28, comma 1, lettera a).

2. L'assegnazione,  è disposta  per quota  capitaria secondo gli
indici di accesso determinati dal piano sanitario regionale sulla
base dei bisogni espressi dalla popolazione e della distribuzione
territoriale degli stessi.

3. La  Giunta  regionale  assegna  inoltre  alle  Aziende  unità
sanitarie locali  l'eventuale quota dei fondi di cui all'art. 28,
comma 1,  lett. b),  c), d), e) e f) relativa al finanziamento di
attività svolte dalle Aziende unità sanitarie locali medesime.

4. Gli  enti locali  possono provvedere annualmente ad attribuire
all'Azienda unità  sanitaria locale  risorse finanziarie volte a
coprire interamente  i costi di specifici programmi di attività,
relativi a  servizi sanitari  territoriali di  zona aggiuntivi  o
integrativi  rispetto   a  quelli  erogati  a  carico  del  fondo
sanitario regionale.

ARTICOLO 31
(Finanziamento delle Aziende ospedaliere)

1.  Il   finanziamento  delle   Aziende  ospedaliere  avviene  in
relazione al  volume delle prestazioni erogate, valorizzate sulla
base delle  tariffe massime fissate dalla Regione, ai sensi della
normativa  vigente,   ovvero  sulla   base  delle  valorizzazioni
concordate tra le Aziende nell'ambito delle concertazioni di area
vasta.

2. La  Giunta regionale  provvede annualmente  ad anticipare alle
Aziende ospedaliere, nella misura determinata dal piano sanitario
regionale, ai  sensi dell'art.  4 del decreto delegato, una quota
del fondo assegnato alle Aziende unità sanitarie locali ai sensi
dell'art. 28  in proporzione  alla mobilità sanitaria registrata
nell'esercizio precedente valorizzata ai sensi del comma 1.

3. La  Giunta regionale  provvede, altresì,  ad  assegnare  alle
Aziende ospedaliere  sulla  base  delle  disposizioni  del  piano
sanitario regionale  la quota  di fondi di cui all'art. 28, comma
1, lettere  b),  c),  d)  ed  e)  relativa  al  finanziamento  di
attività svolte dalle Aziende ospedaliere medesime.

ARTICOLO 32
(Finanziamento della mobilità sanitaria)

1. Le  prestazioni erogate  al cittadino  nell'ambito dei livelli
uniformi ed essenziali di assistenza definiti dal piano sanitario
regionale sono  finanziariamente  a  carico  dell'Azienda  unità
sanitaria locale  di  residenza  del  cittadino  e  l'istituzione
privata o  pubblica, diversa dall'Azienda unità sanitaria locale
di residenza, che ha eventualmente provveduto alla erogazione, è
remunerata nella  misura conseguente all'applicazione del sistema
tariffario definito dalla Regione.

2. Per  prestazioni residenziali di ricovero non ospedaliero, nel
caso di cambiamento di residenza dell'utente, in applicazione del
DPR 30 maggio 1989, n. 223, la Giunta regionale può disciplinare
il permanere  della titolarità  dei relativi  oneri alla Azienda
unità sanitaria  locale di  residenza al  momento  del  ricovero
avendo a  riferimento la  durata del  ricovero e la residenza del
nucleo familiare di appartenenza.

3. Gli  scambi finanziari  così determinati  possono avvenire in
forma diretta,  sulla base  di apposite  convenzioni o  rapporti,
ovvero su  base regionale,  attraverso procedure di compensazione
regionali.

4. La  Giunta regionale provvede a disciplinare le modalità e le
procedure  per   regolare  il   sistema  degli   accordi  diretti
interaziendali e  quello delle  compensazioni regionali,  in base
allo sviluppo  dei  sistemi  informativi  e  delle  procedure  di
controllo, anche in relazione alle disposizioni emanate a livello
nazionale circa  le modalità  di compensazione  della  mobilità
sanitaria interregionale.

5. La valorizzazione delle prestazioni, ancorchè gestite tramite
compensazioni regionali,  è definita  dalle  convenzioni  e  dai
rapporti tra  Aziende sanitarie  e tra  queste e  le  istituzioni
private, e  non  può  comunque  essere  superiore  alle  tariffe
massime  definite   dalla  Regione.   In   assenza   di   accordi
convenzionali, si applicano le tariffe massime regionali.

6. La  Giunta regionale, in relazione alle risorse disponibili ed
alla attuazione  della programmazione  regionale, può sottoporre
il sistema di erogazione delle prestazioni da parte delle Aziende
sanitarie e  delle istituzioni  private  a  vincoli  quantitativi
circa il  volume delle  prestazioni  ammesse,  ovvero  a  vincoli
finanziari  tramite  la  determinazione  di  tetti  di  spesa.  I
suddetti vincoli possono interessare sia le prestazioni erogate a
cittadini direttamente  nel territorio  di propria  competenza da
parte delle  Aziende unità  sanitarie locali e delle istituzioni
private, sia  le prestazioni  erogate in  regime di compensazione
della mobilità sanitaria regionale.

ARTICOLO 33
(Autofinanziamento aziendale tramite tariffe)

1.  Le   Aziende   sanitarie,   nell'ambito   dei   propri   fini
istituzionali  e   nell'interesse   pubblico,   possono   fornire
prestazioni aggiuntive  rispetto a  quelle previste  nei  livelli
uniformi ed  essenziali di assistenza, definendone in tal caso le
modalità di valorizzazione, a carico delle istituzioni pubbliche
o private  o dei  privati cittadini  nei confronti  dei quali  le
stesse  sono   erogate,  tramite   apposite  tariffe  determinate
dall'Azienda sulla base dei costi omnicomprensivi sostenuti.

2. Le  Aziende sanitarie  possono  altresì  erogare  prestazioni
previste dai  livelli uniformi  ed essenziali  di  assistenza  in
regime di  libera professione  dei  dipendenti,  prevedendone  la
valorizzazione  tariffaria  sulla  base  delle  direttive  e  dei
vincoli  appositamente   disposti  dalla   Giunta  regionale   in
conformità alla legislazione vigente.

ARTICOLO 34
(Approvazione degli atti fondamentali delle Aziende sanitarie)

1. Sono  soggetti al controllo della Giunta regionale gli atti di
cui  all'art.   12,  comma   3,  che  acquistano  efficacia  dopo
l'approvazione.  La  Giunta  regionale  trasmette  tali  atti  al
Consiglio regionale.

2. Entro  40 giorni dal ricevimento degli atti di cui al comma 1,
la Giunta  regionale delibera l'approvazione dei medesimi oppure,
previa convocazione  del  direttore  generale,  la  richiesta  di
modifiche. Nel caso di richiesta di modifiche la Giunta regionale
assegna un  termine per gli adempimenti, decorso infruttuosamente
il quale l'atto si intende decaduto.

3. Sugli  atti adottati  dalle Aziende  sanitarie  a  seguito  di
richiesta  di   modifiche,  la   Giunta  regionale  si  pronuncia
definitivamente entro 30 giorni dal ricevimento delle stesse.

TITOLO IV
ORDINAMENTO

CAPO I
FUNZIONI GESTIONALI

ARTICOLO 35
(Organi)

1. Gli organi delle Aziende unità sanitarie locali sono:

a) il direttore generale;
b) il collegio sindacale.

2. Gli  organi delle  Aziende ospedaliere  sono  quelli  indicati
dall'art. 4 del DLgs 517/1999.

3. L'organo  di  indirizzo  è  composto  da  cinque  membri;  il
presidente è  nominato dal  Presidente  della  Giunta  regionale
d'intesa con il rettore dell'Università interessata.

ARTICOLO 36
(Funzioni e competenze del direttore generale)

1. Al direttore generale sono riservati i poteri di gestione e la
rappresentanza delle  Aziende sanitarie  ai sensi degli artt. 3 e
3-bis del  decreto delegato.  Il direttore  generale è tenuto ad
assicurare il  regolare funzionamento  dell'Azienda; a  tal  fine
adotta lo statuto aziendale.

2.  Il   direttore  generale   esercita   le   proprie   funzioni
direttamente  ovvero   delegandole  nelle   forme  e  secondo  le
modalità previste dallo statuto aziendale.

3. È  riservata al  direttore generale  l'adozione dei  seguenti
atti:

a) la  nomina,  la  sospensione  e  la  decadenza  del  direttore
   amministrativo   e    del   direttore    sanitario    previsti
   dall'articolo  3-bis,   comma   8,   del   decreto   delegato;
   l'incarico, la  sospensione e la sostituzione del responsabile
   di zona  e del coordinatore dei servizi sociali per le Aziende
   unità sanitarie locali;
b) la  nomina dei  membri del collegio sindacale, su designazione
   delle amministrazioni  competenti e  la prima convocazione del
   collegio,  ai   sensi  dell'art.  3,  comma  13,  del  decreto
   delegato;
c) la  nomina dei direttori o dei responsabili delle strutture ed
   il conferimento, la sospensione e la revoca degli incarichi di
   responsabilità aziendali;
d) lo statuto aziendale;
e) gli atti di bilancio;
f) i piani attuativi;
g) la relazione sanitaria aziendale;
h) i  provvedimenti  che  comportano  modificazioni  dello  stato
   patrimoniale dell'Azienda;
i) la costituzione delle società di cui all'art. 11, comma 5.

4.  Il   direttore  generale  invia  alla  Giunta  regionale  una
relazione trimestrale  sull'attività svolta. La Giunta regionale
contestualmente all'invio  della relazione sanitaria regionale di
cui  all'art.   23,  informa   la  sede   consiliare   competente
sull'andamento dell'attività gestionale delle Aziende sanitarie.

ARTICOLO 37
(Nomina e rapporto di lavoro del direttore generale)

1. Il  direttore generale è nominato dal Presidente della Giunta
regionale tra  gli aspiranti  in possesso  dei requisiti  di  cui
all'art. 3-bis  comma 3,  del decreto  delegato e che non abbiano
compiuto  il   sessantacinquesimo  anno   di  età,  su  conforme
deliberazione della  Giunta medesima,  previo confronto,  per  le
Aziende unità sanitarie locali, con la Conferenza dei Sindaci, e
per le Aziende ospedaliere, con i presidenti delle Conferenze dei
Sindaci del bacino di riferimento.

2. Alla  nomina del  direttore generale delle Aziende ospedaliere
di  cui   all'art.  10,   provvede  il  Presidente  della  Giunta
regionale, ai  sensi  del  disposto  del  comma  1,  su  conforme
deliberazione della  Giunta medesima,  acquisita l'intesa  con il
rettore dell'Università interessata.

3. La nomina interviene previo specifico avviso, da pubblicare, a
cura della  Giunta  regionale,  nel  Bollettino  Ufficiale  della
Regione Toscana  e  nella  Gazzetta  Ufficiale  della  Repubblica
Italiana.

4. L'efficacia  della  nomina  è  subordinata  alla  stipula  di
apposito contratto  di diritto  privato secondo  quanto  previsto
dall'art. 3-bis, comma 8, del decreto delegato, tra il presidente
della Giunta  regionale ed  il direttore  generale  nominato.  La
stipula del  contratto deve  intervenire entro  15  giorni  dalla
nomina, e comunque, entro 60 giorni dalla vacanza dell'ufficio.

5. Gli  oneri derivanti  dall'applicazione del  contratto sono  a
carico del  bilancio dell'Azienda;  sono altresì  a  carico  del
bilancio dell'Azienda  gli oneri di cui all'art. 3-bis, comma 11,
del decreto  delegato. Non può gravare sul bilancio dell'Azienda
altro onere  a  titolo  di  compenso  o  rimborso  spese  per  il
direttore generale,  salvo quelli  espressamente  previsti  dalla
legislazione vigente.

6. Alla scadenza del termine stabilito dal contratto, il rapporto
di lavoro si risolve.

7. Il Presidente della Giunta regionale, prima della scadenza del
termine del  contratto può,  previa deliberazione  della  Giunta
medesima e valutato l'operato del direttore generale, procedere
alla conferma  dell'incarico ed alla stipula del nuovo contratto.
Al rinnovo  del contratto  del direttore  generale delle  Aziende
sanitarie si provvede con le procedure di cui al comma 1.

8. La  nomina dei direttori generali è preceduta da un confronto
nella sede consiliare competente.

ARTICOLO 38
(Incompatibilità e  cause di  decadenza e  revoca del  direttore
generale)

1. Oltre  alle ipotesi  di decadenza  e revoca  dalla nomina  del
direttore generale  previste all'art.  3 e  seguenti del  decreto
delegato, è  causa di  decadenza dalla nomina il superamento del
settantesimo anno  di età.  La pronuncia della decadenza e della
revoca comportano  la risoluzione di diritto del contratto con il
direttore generale.

2. La  sussistenza o  la sopravvenienza  degli impedimenti di cui
all'art. 3,  comma 11,  del decreto  delegato, è sempre causa di
decadenza del direttore generale dalla nomina.

3. La  decadenza dalla nomina è pronunciata dal Presidente della
Giunta regionale su conforme deliberazione della Giunta medesima.

4. Qualora  la decadenza  sia dichiarata  per  i  motivi  di  cui
all'art.  3-bis,   comma  7,  del  decreto  delegato,  la  Giunta
regionale  acquisisce  per  il  direttore  generale  dell'Azienda
unità sanitaria locale il parere della Conferenza dei Sindaci e,
per il direttore generale dell'Azienda ospedaliera, il parere dei
presidenti  delle   Conferenze  dei   Sindaci   del   bacino   di
riferimento, nonché  l'intesa con  il  rettore  dell'Università
interessata.

5. Trascorsi  inutilmente 10 giorni dalla richiesta dei pareri di
cui al  comma  4,  il  Presidente  della  Giunta  regionale  può
comunque pronunciare la decadenza.

6.  La   Giunta  regionale  prescinde  dai  pareri  nei  casi  di
particolare   gravità    ed   urgenza    e    nell'ipotesi    di
commissariamento aziendale.

7. La Conferenza dei Sindaci, ovvero, per le Aziende ospedaliere,
i  presidenti   delle  Conferenze   dei  Sindaci  del  bacino  di
riferimento  nel  caso  di  manifesta  in  attuazione  dei  piani
attuativi locali,  possono  chiedere  alla  Giunta  regionale  di
revocare il direttore generale o di non disporne la conferma, ove
il contratto sia già scaduto.

8. Per  le Aziende  ospedaliere  i  protocolli  d'intesa  di  cui
all'art. 4,  comma 2, del DLgs 517/1999 tra Regione e Università
disciplinano   i   procedimenti   di   verifica   dei   risultati
dell'attività dei  direttori generali e le relative procedure di
conferma e  revoca, sulla base dei principi di cui all'art. 3-bis
del decreto delegato.

9. Il  Presidente della  Giunta regionale  accerta la sussistenza
delle condizioni  di incompatibilità  del direttore  generale al
momento della nomina.

10. Al  direttore generale  si applicano le disposizioni previste
per i consiglieri regionali dall'art. 11 della legge regionale 29
agosto 1983, n. 68.

11. Il  rilievo di  eventuali incompatibilità  è contestato, in
qualunque momento,  dal  Presidente  della  Giunta  regionale  al
direttore generale  il quale,  entro 10  giorni  dal  ricevimento
della comunicazione,  provvede a  rimuoverne  le  cause,  dandone
notizia  al  Presidente  della  Giunta  regionale.  Decorso  tale
termine senza  che le  cause siano  state rimosse,  il  direttore
generale è dichiarato decaduto.

12. Nei casi di decadenza o revoca al direttore generale subentra
il  direttore   più  anziano,   per  età,   tra  il   direttore
amministrativo e  il direttore  sanitario, fino  alla nomina  del
nuovo direttore generale.

13. In  alternativa alla  ipotesi di  cui al  comma 12, la Giunta
regionale può  procedere, in  casi di  particolare gravità,  al
commissariamento  dell'Azienda,   motivando  il  ricorso  a  tale
procedura.

14. Il Presidente della Giunta regionale, nella ipotesi di cui al
comma 13,  nomina su  deliberazione  della  Giunta  medesima,  un
commissario che  adotta gli atti urgenti ed indifferibili, previa
sospensione dalle  funzioni del  direttore amministrativo  e  del
direttore sanitario.  Il commissario  resta in  carica fino  alla
nomina del nuovo direttore generale.

15. Il  Presidente della  Giunta regionale nell'ipotesi in cui la
decadenza del  direttore generale  dell'Azienda unità  sanitaria
locale sia  pronunciata per  motivi diversi  da  quelli  previsti
dall'art.  3-bis,  comma  7  del  decreto  delegato,  informa  la
Conferenza  dei   Sindaci;  per  i  medesimi  motivi,  quando  la
decadenza è  pronunciata nei  confronti del  direttore  generale
dell'Azienda ospedaliera,  informa i  presidenti delle Conferenze
dei  Sindaci  del  bacino  di  riferimento,  nonché  il  rettore
dell'Università interessata.

16. Nei  casi di  cui al  comma 6,  il  Presidente  della  Giunta
regionale informa  tempestivamente della  decadenza del direttore
generale  o   dell'eventuale   commissariamento   aziendale,   la
Conferenza dei Sindaci, per l'Azienda unità sanitaria locale, il
rettore  dell'Università   interessata  e   i  presidenti  delle
Conferenze dei  Sindaci del  bacino di riferimento, per l'Azienda
ospedaliera.

ARTICOLO 39
(Cause   di   risoluzione   dei   rapporto   con   il   direttore
amministrativo e con il direttore sanitario)

1. Il rapporto con il direttore amministrativo e con il direttore
sanitario può  essere risolto  da parte  dei direttore  generale
quando ricorrano:

a) gravi motivi;
b) violazione  di leggi  o del  principio di  buon  andamento  ed
   imparzialità della pubblica amministrazione.

2. Costituisce  grave  motivo  la  reiterata  inosservanza  delle
direttive impartite dal direttore generale.

3. La  sussistenza o  sopravvenienza  degli  impedimenti  di  cui
all'art. 3,  comma 11,  del decreto  delegato, è sempre causa di
risoluzione del rapporto.

ARTICOLO 40
(Collegio sindacale: nomina e funzionamento)

1. Il  direttore generale nomina i Sindaci revisori con specifico
provvedimento e  li convoca entro il termine massimo di 10 giorni
dalla  nomina.  Nella  prima  seduta  il  collegio  procede  alla
elezione tra i propri componenti del presidente che provvede alle
successive convocazioni.  Nel caso  di cessazione  del presidente
dalle proprie  funzioni,  le  convocazioni  sono  effettuate  dal
membro  più   anziano  di   età  fino  alla  nomina  del  nuovo
presidente.

2. Entro 10 giorni dalla data in cui è venuto a conoscenza della
cessazione di  uno o  più componenti  a seguito  di  dimissioni,
vacanza o qualunque altra causa, il direttore generale provvede a
chiedere una nuova designazione all'amministrazione competente ed
alla ricostituzione  del collegio  nel termine di 30 giorni dalla
data di  designazione.  In  caso  di  mancanza  di  più  di  due
componenti  deve   procedersi  alla   ricostituzione  dell'intero
collegio.  Qualora   il  direttore   generale  non  proceda  alla
ricostituzione del  collegio entro  il termine  dei 30 giorni, la
Giunta regionale  provvede a costituirlo in via straordinaria con
due dirigenti  della Regione.  Il collegio straordinario cessa le
proprie  funzioni   all'atto   dell'insediamento   del   collegio
ordinario.

3. Le  adunanze del  collegio sono  valide quando  è presente la
maggioranza dei  componenti. Il membro del collegio sindacale che
senza giustificato  motivo non partecipa a due sedute consecutive
dei collegio decade dall'ufficio.

4.  Il   collegio  tiene   un  libro   delle  adunanze   e  delle
deliberazioni in  cui verbalizza  lo svolgimento  di ogni seduta,
annotando i  controlli eseguiti  e registrando  i risultati delle
verifiche e degli accertamenti compiuti. I verbali di ogni seduta
sono sottoscritti  dai componenti  del collegio e sono conservati
negli atti del medesimo senza obbligo di trasmissione alla Giunta
regionale. Nell'ambito  delle proprie  funzioni di  vigilanza, la
Giunta può  comunque richiedere  al collegio la trasmissione dei
verbali.

5. Le  funzioni ed  i poteri del collegio sindacale sono previsti
dall'art. 3-ter del decreto delegato.

ARTICOLO 41
(Collegio sindacale: attività di controllo)

1. Il  collegio sindacale esercita il controllo sulla regolarità
amministrativa  e   contabile  dell'Azienda   sanitaria  mediante
verifiche. In  particolare vigila  sull'osservanza  delle  leggi,
verifica   la   regolare   tenuta   della   contabilità   e   la
corrispondenza del  bilancio alle  risultanze dei  libri e  delle
scritture contabili, accerta almeno ogni trimestre la consistenza
di cassa  e l'esistenza  dei valori  e dei  titoli in proprietà,
deposito,  cauzione  o  custodia.  Il  collegio  sindacale  delle
Aziende sanitarie  esercita il  controllo anche  sulle  attività
svolte dalle Aziende stesse in materia di assistenza sociale e di
servizi socio-assistenziali.

2. Al  collegio  sono  trasmessi,  entro  10  giorni  dalla  loro
adozione, tutti  gli atti  adottati dal  direttore generale  o su
delega  del   medesimo.  Non   sono  soggetti   a   controllo   i
provvedimenti conseguenti ad atti già esecutivi.

3. Il  collegio, entro  15  giorni  dal  ricevimento,  formula  e
trasmette gli  eventuali rilievi  sull'atto ricevuto;  la mancata
trasmissione degli  eventuali rilievi  formulati entro i predetti
termini equivale  a riscontro  positivo. Nei successivi 15 giorni
dal ricevimento  dei rilievi,  l'Azienda sanitaria può adeguarsi
ai medesimi assumendo gli opportuni provvedimenti e comunicandoli
al collegio;  in caso  contrario è tenuta a motivare al collegio
il persistere della decisione originaria.

4. Gli  atti  che,  ai  sensi  della  presente  legge,  non  sono
sottoposti  al   controllo  della   Giunta  regionale   diventano
esecutivi, salva la immediata eseguibilità dichiarata per motivi
di urgenza,  con la  pubblicazione all'albo  dell'Azienda per  10
giorni consecutivi.

5. Nell'ambito  delle proprie  funzioni di controllo, il collegio
può eseguire indagini campionarie. A tal fine all'inizio di ogni
seduta definisce,  dandone atto  nel libro  delle adunanze  e nel
verbale,  i  criteri  di  campionamento  che  intende  utilizzare
nell'esame degli  atti. Il  collegio deve  indicare  le  indagini
eseguite, i  criteri applicati  e i  risultati  conseguiti  anche
nella relazione trimestrale di cui al comma 7.

6. Le  indagini campionarie non sono applicabili ai seguenti atti
per i quali è comunque richiesto un esame da parte del collegio:

a) atti di bilancio;
b) delibera di programmazione dell'attività contrattuale annuale
   di cui all'art. 122;
c) relazione  annuale sull'attività contrattuale di cui all'art.
   129;
d) regolamenti in materia di contabilità e acquisti.

7. Su  tutti i  controlli eseguiti ai sensi dei commi precedenti,
il collegio  redige una relazione trimestrale, in cui esprime una
valutazione complessiva  circa l'andamento  contabile nonché  la
gestione amministrativa  dell'Azienda. La  relazione deve  essere
inviata al  direttore generale e alla Giunta regionale. In merito
ai  contenuti   di  tale  relazione,  la  Giunta  regionale  può
esprimere  indirizzi   anche  attraverso  la  predisposizione  di
appositi schemi-tipo.

8. Il  collegio esamina il bilancio preventivo economico annuale,
il bilancio  pluriennale e il bilancio di esercizio ed esprime le
proprie osservazioni  in una relazione che trasmette al direttore
generale. Copia  di tale relazione deve essere allegata agli atti
di bilancio  al  momento  della  loro  trasmissione  alla  Giunta
regionale per l'approvazione di cui all'art. 34.

CAPO II
FUNZIONI CONSULTIVE

ARTICOLO 42
(Consiglio dei sanitari delle Aziende unità sanitarie locali)

1. Il  consiglio dei  sanitari  delle  Aziende  unità  sanitarie
locali è  organismo elettivo  e la  sua  composizione  è  così
articolata:

a) la  rappresentanza medica  è costituita da diciotto membri; i
   componenti sono  eletti, assicurando la presenza maggioritaria
   della componente  ospedaliera. Tale rappresentanza è composta
   da dieci dirigenti medici ospedalieri, da tre medici dirigenti
   delle attività  extra ospedaliere,  di  cui  almeno  uno  del
   dipartimento di  prevenzione, da quattro medici convenzionati,
   di cui  due medici di medicina generale, un pediatra di libera
   scelta ed  un medico  specialista ambulatoriale,  da un medico
   veterinario eletto tra i dirigenti;
b) tre  componenti in  rappresentanza degli  altri  laureati  del
   ruolo  sanitario,  eletti  tra  i  dirigenti,  assicurando  la
   rappresentatività sia  delle  attività  ospedaliere  che  di
   quelle territoriali;
c) tre   componenti    in    rappresentanza    del      personale
   infermieristico,  eletti   tra  i  dirigenti,  assicurando  la
   rappresentatività sia  delle  attività  ospedaliere  che  di
   quelle territoriali;
d) tre  componenti eletti  tra  il  personale  tecnico  sanitario
   dirigente.

2. Ai  fini della  formazione della componente elettiva di cui al
comma 1,  le modalità  per lo svolgimento delle elezioni sono le
seguenti:

a) partecipano all'elezione della rappresentanza medica di cui al
   comma 1,  lettera a), tutti i medici dipendenti ospedalieri ed
   extra ospedalieri, ivi compresi i medici veterinari;
b) partecipano  all'elezione  della  rappresentanza  degli  altri
   laureati del  ruolo sanitario  di cui  al comma 1, lettera b),
   tutti  gli  altri  laureati  del  ruolo  sanitario  dipendenti
   dell'Azienda unità sanitaria locale;
e) partecipa all'elezione della rappresentanza infermieristica di
   cui al  comma 1,  lettera c), tutto il personale di assistenza
   infermieristica dell'Azienda unità sanitaria locale;
d) partecipa  all'elezione  della  rappresentanza  del  personale
   tecnico sanitario  di cui  al comma  1, lettera  d)  tutto  il
   personale tecnico  sanitario, di riabilitazione e di vigilanza
   ed ispezione dell'Azienda unità sanitaria locale.

Per quanto concerne la rappresentanza dei medici convenzionati di
cui al  comma 1,  lettera a),  provvede la  federazione regionale
dell'ordine dei medici.

3. L'elezione  avviene  a  scrutinio  segreto.  Ciascun  elettore
partecipa  con  voto  limitato  all'ambito  della  componente  di
appartenenza, indicando  un numero  di nominativi non superiore a
quello  dei  rappresentanti  alla  cui  elezione  è  chiamato  a
concorrere. Risultano  eletti  coloro  che  abbiano  ottenuto  il
maggior  numero  di  voti  validamente  espressi,  nel  rispetto,
comunque, del  principio di  rappresentatività  delle  attività
ospedaliere ed  extraospedaliere di  cui al comma 1, lettera b) e
c).

4. In  caso di  dimissioni o  di cessazione  dalla carica  di  un
membro elettivo  e qualora  ad un membro elettivo venga conferito
un  incarico   che,  ai  sensi  della  presente  legge,  comporti
l'acquisizione dello  status di  membro di  diritto, si  provvede
alla  sostituzione   secondo  l'ordine  che  è  risultato  dalla
votazione.

5. Sono  membri di  diritto del  consiglio dei  sanitari oltre al
direttore sanitario che lo presiede:

a) il responsabile del dipartimento della prevenzione;
b) il responsabile del dipartimento di emergenza-urgenza;
c) i dirigenti di cui all'art. 59 , comma 5;
d) un  rappresentante individuato  dal  direttore  sanitario  per
   ciascuna delle  materie di cui all'art. 57, comma 2, lett. a),
   b), c),  e d),  scelto tra  i coordinatori  di cui al medesimo
   comma;
e) il    coordinatore  delle  attività  infermieristiche  ed  il
   coordinatore delle attività tecnico sanitarie di cui all'art.
   53, comma 6.

6.  Al   fine  di  assicurare  la  piena  rappresentatività  nel
consiglio sanitario  delle componenti  professionali relative  al
personale sanitario laureato, il direttore generale designa, fino
ad un  massimo di  cinque membri  di diritto  individuati  tra  i
dirigenti di tali professionalità, tenendo conto dei livelli dì
responsabilità nell'organizzazione aziendale.

7. Partecipa  alle sedute,  senza diritto  di voto, il presidente
della  federazione   regionale  dell'ordine   dei  medici  o  suo
delegato.

ARTICOLO 43
(Consiglio dei sanitari delle Aziende ospedaliere)

1. Il consiglio dei sanitari delle Aziende ospedaliere è formato
da una  componente elettiva e da membri di diritto. La componente
elettiva è costituita da venticinque membri.

2. Nelle  Aziende  ospedaliere,  i  membri  della  rappresentanza
medica sono  in numero  uguale per le componenti universitaria ed
ospedaliera. A  tal fine, il numero dei membri elettivi delle due
componenti è  determinato, tenendo  conto dei membri di diritto,
di cui ai comma 8 e 9, ascrivibili a ciascuna componente.

3. La componente elettiva è cosi articolata:

a) dodici   medici    complessivi  appartenenti  alle  componenti
   ospedaliera ed  universitaria; i  componenti ospedalieri  sono
   eletti tra i dirigenti;
b) tre  medici  convenzionati,  di  cui  un  medico  di  medicina
   generale,  un   pediatra  di   libera  scelta   ed  un  medico
   specialista ambulatoriale;
c) quattro  componenti in rappresentanza degli altri laureati, di
   cui due  eletti tra  i dirigenti del ruolo sanitario, e due in
   rappresentanza dell'Università;
d) tre componenti in rappresentanza del personale infermieristico
   eletti tra i dirigenti;
e) tre  componenti in rappresentanza dei tecnici sanitari, eletti
   tra i dirigenti.

4. Ai  fini della  formazione della componente elettiva di cui al
comma 3,  le modalità  per lo svolgimento delle elezioni sono le
seguenti:

a) partecipano all'elezione della rappresentanza medica di cui al
   comma 3,  lettera a),  tutti i  medici ospedalieri  e tutti  i
   medici universitari;
b) partecipano  all'elezione  della  rappresentanza  degli  altri
   laureati di cui al comma 3, lettera c), gli altri laureati del
   ruolo  sanitario  dell'Azienda  ospedaliera  e  gli  operatori
   sanitari laureati universitari;
c) partecipa all'elezione della rappresentanza infermieristica di
   cui al  comma 3,  lettera d), tutto il personale di assistenza
   infermieristica della Azienda ospedaliera;
d) partecipa  all'elezione  della  rappresentanza  del  personale
   tecnico sanitario  di cui  al comma  3, lettera  e), tutto  il
   personale tecnico  sanitario e di riabilitazione della Azienda
   ospedaliera.

Per quanto concerne la rappresentanza dei medici convenzionati di
cui al  comma 3,  lettera b),  provvede la  federazione regionale
dell'ordine dei medici.

5. L'elezione  avviene  a  scrutinio  segreto.  Ciascun  elettore
partecipa  con  voto  limitato  all'ambito  della  componente  di
appartenenza, indicando  un numero  di nominativi non superiore a
quello  dei  rappresentanti  alla  cui  elezione  è  chiamato  a
concorrere. Risultano  eletti  coloro  che  abbiano  ottenuto  il
maggior numero  di  voti  validamente  espressi.  Contestualmente
all'indizione delle  elezioni, il  direttore generale,  vista  la
composizione della  componente medica  di diritto  e nel rispetto
del principio  del  perfetto  equilibrio  tra  componente  medica
universitaria e componente medica ospedaliera, di cui al comma 2,
ripartisce i  dodici seggi  spettanti ai medici tra la componente
ospedaliera e  la componente  universitaria. La componente medica
universitaria e  la componente  medica ospedaliera  costituiscono
raggruppamenti diversi ai fini dell'elezione della rappresentanza
medica nel consiglio dei sanitari.

6. In  caso di  dimissioni o  di cessazione  dalla carica  di  un
membro elettivo  si provvede  alla sostituzione  secondo l'ordine
che è risultato dalla votazione.

7. Qualora,  a seguito  di cambiamenti  nella composizione  della
rappresentanza medica, si verifichi uno squilibrio tra componente
ospedaliera  e  componente  universitaria,  in  ottemperanza  del
principio della  pariteticità delle  componenti, di cui al comma
2,  il  membro  elettivo  della  componente  in  eccesso  che  ha
conseguito il  minor numero  di voti  al momento dell'elezione è
sostituito dal  primo dei non eletti della componente in difetto.
Il direttore generale procede alla sostituzione.

8. Sono membri di diritto del consiglio dei sanitari dell'Azienda
ospedaliera oltre al direttore sanitario che lo presiede:

a) i responsabili dei dipartimenti ospedalieri;
b) il coordinatore delle attività infermieristiche;
c) il coordinatore delle attività tecnico sanitarie.

9.  Al   fine  di  assicurare  la  piena  rappresentatività  nel
consiglio sanitario  delle componenti  professionali relative  al
personale sanitario laureato, il direttore generale designa, fino
ad un  massimo di  cinque, membri  di diritto  individuati tra  i
dirigenti di  tali professionalità, tenendo conto dei livelli di
responsabilità nell'organizzazione aziendale.

10. Partecipa  alle sedute  del consiglio, senza diritto di voto,
il presidente  della federazione regionale dell'ordine dei medici
o suo delegato.

ARTICOLO 44
(Competenze e  funzionamento del  consiglio  dei  sanitari  delle
Aziende unità sanitarie locali e delle Aziende ospedaliere)

1. Il  consiglio  dei  sanitari  è  organismo  consultivo  delle
Aziende e  si esprime  sugli atti  di cui  agli artt.  25  e  26,
nonché sulle  materie individuate  dallo statuto  aziendale  nel
rispetto delle  disposizioni di  cui all'art.  3, comma  12,  del
decreto delegato.  Il consiglio  dei sanitari si esprime entro il
termine di  10 giorni  dal ricevimento  dei provvedimenti o delle
richieste di parere. Il direttore generale è tenuto a motivare i
provvedimenti  assunti   in  difformità   dal  parere  reso  dal
consiglio dei sanitari.
2. Il consiglio dei sanitari dura in carica tre anni. Le elezioni
del nuovo  consiglio hanno luogo entro 30 giorni dalla cessazione
del precedente  e sono  indette dal  direttore  generale  nei  60
giorni antecedenti la scadenza.

3. Il consiglio dei sanitari è convocato dal direttore sanitario
che lo  presiede.  Nella  prima  seduta  il  consiglio  elegge  a
maggioranza assoluta dei partecipanti al voto un vice presidente.

4.  Le   sedute  del  consiglio  sono  valide  solo  in  caso  di
partecipazione, in  prima convocazione,  di almeno  la metà  dei
componenti. Le  determinazioni sono  prese a maggioranza assoluta
dei partecipanti  al voto.  In caso di parità di voto prevale il
voto del presidente.

ARTICOLO 45
(Collegio di direzione)

1. In  ogni  Azienda  sanitaria  è  costituito  il  collegio  di
direzione, di  cui il direttore generale si avvale per il governo
delle attività  cliniche, la  programmazione e valutazione delle
attività tecnico  sanitarie e  di quelle  ad  alta  integrazione
sanitaria. Il  collegio di  direzione concorre  alla formulazione
dei programmi  di formazione,  delle soluzioni  organizzativi per
l'attuazione della  attività libero professionale intramuraria e
alla valutazione dei risultati conseguiti rispetto agli obiettivi
clinici.  Il   direttore  generale  si  avvale  del  collegio  di
direzione  per   l'elaborazione  del   programma   di   attività
dell'Azienda, nonché  per l'organizzazione  e  lo  sviluppo  dei
servizi, anche in attuazione del modello dipartimentale,
e per l'utilizzazione delle risorse umane.

2. Le  Aziende  sanitarie  disciplinano  nei  propri  statuti  le
attività e la composizione del collegio di direzione, garantendo
la presenza nel medesimo dei componenti della direzione aziendale
di cui all'art. 49 e, per le Aziende unità sanitarie locali, del
responsabile del dipartimento della prevenzione.

CAPO III
STATUTO AZIENDALE

ARTICOLO 46
(Statuto aziendale)

1. Sono contenuti nello statuto aziendale:

a) la sede legale dell'Azienda;
b) le  strutture  operative  dotate  di  autonomia  gestionale  o
   tecnico professionale, soggette a rendicontazione analitica, e
   le competenze dei relativi responsabili;
c) le    modalità    di  costituzione  e  di  funzionamento  dei
   dipartimenti di coordinamento tecnico;
d) le  procedure per  la  sostituzione,  in  caso  di  assenza  e
   impedimento, del  direttore amministrativo  e sanitario e, per
   le Aziende  unità  sanitarie  locali,  del  coordinatore  dei
   servizi sociali  e del  responsabile di  zona, anche  al  fine
   dell'espressione dei pareri di loro competenza;
e) la  disciplina  delle  modalità  per  il  conferimento  delle
   deleghe di  cui all'art.  36,  comma  2,  fatto  salvo  quanto
   previsto al comma 3 del medesimo articolo;
f) le  disposizioni  generali  in  materia  contrattuale  di  cui
   all'art. 3, comma 1-ter del decreto delegato;
g) l'individuazione dei distretti.

2. Per  la disciplina  di determinate  materie  lo  statuto  può
rinviare a specifici regolamenti.

3. Per  le Aziende unità sanitarie locali, sono disciplinati con
atti regolamentari:

a) i  rapporti tra  i responsabili  di zona, i responsabili delle
   unità funzionali  dei servizi sanitari territoriali di zona e
   i responsabili di distretto;
b) le  modalità di  partecipazione dei medici convenzionati alle
   attività di  gestione e  programmazione dei  servizi sanitari
   territoriali  di   zona  e   di  programmazione   dei  servizi
   ospedalieri in  rete, anche  al fine di consentire lo sviluppo
   dell'accesso dei  medici di  fiducia ai  presidi delle Aziende
   sanitarie  e   di  garantire   la  continuità   del  percorso
   assistenziale.

4. Lo  statuto aziendale,  ai fini della delega, disciplina forme
di pubblicità dei provvedimenti con cui la stessa è conferita e
revocata, nonché l'esercizio dei poteri sostitutivi da parte del
direttore generale,  in caso  di inerzia  o di  adozione di  atti
ritenuti illegittimi  o inopportuni.  Per la  delega di  atti  al
responsabile di zona il regolamento dell'Azienda unità sanitaria
locale prevede  altresì le  modalità dì  vigilanza e controllo
del direttore generale sugli atti delegati.

5. Lo  statuto aziendale  delle Aziende  ospedaliere, tiene conto
della presenza  delle attività  assistenziali  disciplinate  dai
protocolli d'intesa fra Regione e Università.

6. Lo  schema di  statuto aziendale  è trasmesso  dal  direttore
generale alla  Giunta regionale allo scopo di acquisire il parere
sulla coerenza  dell'atto stesso con la programmazione regionale,
nonché con  i principi  ed i  criteri stabiliti  dalla  presente
legge. La Giunta esprime il parere entro 30 giorni dalla data dì
ricevimento; decorso tale termine il direttore generale procede.

TITOLO V
ORGANIZZAZIONE

CAPO I
PRINCIPI ORGANIZZATIVI

ARTICOLO 47
(Principi e finalità dell'organizzazione)

1. Le Aziende sanitarie, nel rispetto delle norme contenute nella
presente   legge,    provvedono   in    merito   alla   specifica
determinazione dell'organizzazione mediante lo statuto aziendale.

2. In  applicazione dei  principi di cui al decreto legislativo 3
febbraio 1993, n. 29 (Razionalizzazione dell'organizzazione delle
amministrazioni pubbliche e revisione della disciplina in materia
di pubblico  impiego, a  norma dell'articolo  2  della  legge  23
ottobre 1992, n. 421) e successive modificazioni ed integrazioni,
ed in  particolare dell'art.  5, comma  1, lett.  a) del  decreto
stesso,  le   attività  di   produzione  ed   erogazione   delle
prestazioni, sono  articolate in strutture organizzative, secondo
criteri di  omogeneità e  di funzionalità;  ad  ogni  struttura
organizzativa è preposto un responsabile.

3. L'organizzazione specifica delle Aziende sanitarie, al fine di
assicurare la  realizzazione  del  percorso  assistenziale,  deve
essere attuata in coerenza ai seguenti criteri:

a) flessibilità delle strutture organizzative e delle procedure;
b) responsabilità di budget;
c) integrazione ed interazione tra diverse professionalità;
d) condivisione delle risorse;
e) umanizzazione e personalizzazione dell'assistenza;
f) previsione di strumenti organizzativi interaziendali;
g) sviluppo  della funzione  di pianificazione  strategica  e  di
   controllo direzionale;
h) raggiungimento   di   adeguati  livelli di  qualificazione  ed
   economicità dell'attività.

4. Il  funzionamento delle  Aziende ospedaliere  tiene conto,  ai
sensi dell'art.  17, della presenza delle attività assistenziali
disciplinate dai protocolli d'intesa fra Regione e Università.

ARTICOLO 48
(Funzioni gestionali)

1. Le  Aziende unità  sanitarie locali,  per  il  raggiungimento
delle finalità  di  cui  all'art.  47,  organizzano  le  proprie
attività secondo le seguenti funzioni:

a) pianificazione strategica;
b) controllo direzionale;
c) programmazione di zona;
d) programmazione operativa.

2. Le Aziende ospedaliere articolano le proprie attività secondo
le funzioni di cui al comma 1, lett. a), b) e d).

3. La  pianificazione strategica  è la  funzione con la quale la
direzione aziendale, avvalendosi dei responsabili delle strutture
organizzativi competenti,  anche  attivando  appositi  gruppi  di
lavoro,  definisce   gli  obiettivi   generali  dell'Azienda,  le
strategie per  il loro  raggiungimento, lo  sviluppo dei  servizi
ospedalieri in  rete e l'assetto organizzativo dell'Azienda. Sono
atti di  pianificazione strategica i piani attuativi, gli atti di
bilancio, lo statuto aziendale.

4. La  funzione di  controllo direzionale  è svolta a livello di
direzione aziendale  dal direttore  generale, che si avvale delle
strutture organizzativi  di staff,  attraverso la  definizione di
apposite  procedure   di  controllo   del  raggiungimento   degli
obiettivi in termini di servizi erogati e di risorse utilizzate.

5. La  programmazione di  zona è  la funzione  con la  quale  la
pianificazione  si   attua  a   livello  zonale,   attraverso  la
predisposizione di  appositi  programmi,  la  negoziazione  e  il
controllo dei  budget delle  strutture organizzative. La funzione
è svolta  dal responsabile  di zona  che a  tal fine  si  avvale
dell'apporto dei  coordinatori di cui all'art. 57, commi 2 e 3, e
dei responsabili di distretto.

6. La  funzione di  negoziazione e  controllo  dei  budget  delle
strutture organizzative nelle Aziende ospedaliere è svolta dalla
direzione aziendale.

7.  La   programmazione  operativa  è  la  funzione  che  ordina
l'attività e  viene svolta  al livello in cui vengono erogate le
prestazioni da parte delle strutture organizzative funzionali.

ARTICOLO 49
(Direzione aziendale)

1. La  direzione aziendale  è costituita  dal direttore generale
nonché dal direttore amministrativo e dal direttore sanitario ed
ha sede presso il centro direzionale dell'Azienda sanitaria.

2. Nelle  Aziende unità  sanitarie locali la direzione aziendale
è integrata  dal coordinatore  dei servizi  sociali disciplinato
dall'art. 14  della LR 42/92 come sostituito dall'art. 2 della LR
28 marzo  1996 n. 25 e successive modificazioni e, per le Aziende
unità sanitarie  locali articolate  in zone, dai responsabili di
zona.

3. Il  direttore generale  è tenuto  a motivare  i provvedimenti
assunti in  difformità dal parere reso dal direttore sanitario e
dal direttore amministrativo e, per i provvedimenti relativi alle
materie di  cui all'art.  9, comma  2, lettera  b) ed, in caso di
delega, anche a quelle di cui alla lettera c) dello stesso comma,
dal parere del coordinatore dei servizi sociali.

ARTICOLO 50
(Funzioni operative)

1. Le  funzioni operative  delle Aziende  sanitarie  sono  quelle
indicate dal repertorio allegato al piano sanitario regionale.

2. Le  funzioni operative  sono attribuite  alla competenza delle
strutture   organizzativi   professionali   e   sono   esercitate
all'interno di  strutture organizzativi funzionali. A questo fine
il personale delle strutture organizzativi professionali dipende,
sotto il  profilo tecnico  professionale, dal  responsabile della
unità operativa  di appartenenza, sotto il profilo organizzativo
dal responsabile  della struttura organizzativa funzionale in cui
è collocato.

CAPO II
ARTICOLAZIONE ORGANIZZATIVA PROFESSIONALE

ARTICOLO 51
(Strutture organizzative professionali e loro compiti)

1. Le  strutture organizzativi  professionali di  cui all'art. 2,
comma 1,  lett. u)  svolgono,  nell'ambito  delle  direttive  del
responsabile  della   struttura   organizzativa   funzionale   di
appartenenza, i seguenti compiti:

a) concorrono,  sotto  il  profilo  tecnico  professionale,  alla
   formazione degli atti di programmazione;
b) partecipano alle procedure informative, a quelle contabili, di
   controllo di gestione e di verifica e revisione della qualità
   delle prestazioni, istituite dall'Azienda sanitaria;
c) concorrono    alla  definizione  dei  programmi  aziendali  di
   formazione  permanente,   di  miglioramento   continuo   della
   qualità,  di  educazione  sanitaria,  di  informazione  e  di
   relazione con i cittadini;
d) concorrono    alla  definizione  dei  programmi  aziendali  di
   incentivazione degli operatori e di sviluppo del livello delle
   dotazioni tecnologiche e strumentali;
e) definiscono,   nell'ambito  di  propria  competenza,  apposite
   procedure operative e protocolli d'intervento.

ARTICOLO 52
(Criteri  per   la  costituzione  delle  strutture  organizzative
professionali)

1.  Le  strutture  organizzative  professionali  sono  costituite
avendo a  riferimento livelli  ottimali di  attività individuati
dalle Aziende  sanitarie nel rispetto delle indicazioni di cui al
comma 2.

2. Le  strutture organizzative  professionali sono  costituite in
funzione dei percorsi assistenziali ed in previsione dei seguenti
risultati annualmente verificati:

a) miglioramento   degli  standard  qualitativi  delle  attività
   svolte;
b) tempestività ed adeguatezza di risposta ai problemi operativi
   e professionali tipici delle funzioni svolte;
c) costante   aggiornamento    professionale    e  corrispondente
   miglioramento della capacità operativa.

3. Il piano sanitario regionale individua le soglie operative o i
livelli di  operatività al  di sotto dei quali non è consentita
l'attivazione  delle  strutture  organizzative  professionali  in
relazione al raggiungimento dei risultati di cui al comma 2.

4.  Per   quanto  riguarda  i  servizi  ospedalieri  in  rete  la
costituzione delle  strutture  organizzative  professionali  deve
tener conto dei seguenti criteri:

a) volumi  di attività corrispondenti al mantenimento di livelli
   qualitativamente validi  ed economicamente  adeguati, anche in
   relazione alle norme vigenti in materia di accreditamento;
b) obiettivi  di funzionamento  in rete dei servizi di assistenza
   ospedaliera definiti a livello di pianificazione regionale, di
   concertazione di area vasta e di pianificazione aziendale.

5. Il piano sanitario regionale definisce le funzioni operative e
le corrispondenti  strutture organizzativi  professionali la  cui
costituzione  presso  le  Aziende  sanitarie  è  vincolata  alla
predisposizione  di   appositi  programmi   regionali   attinenti
l'organizzazione ottimale dei servizi a livello di sistema.

6. Il  piano sanitario  regionale individua altresì i margini di
flessibilità  nell'utilizzo   di  tali  soglie  in  relazione  a
particolari   condizioni    territoriali,    epidemiologiche    e
demografiche,  nonché   specifici  vincoli   e  criteri  per  la
costituzione delle  strutture  organizzativi  professionali  alle
quali sono attribuite le funzioni operative.

7.  Per   le  Aziende  ospedaliere,  nell'ambito  dei  protocolli
d'intesa per  le attività assistenziali stipulati tra la Regione
e le Università sono determinati:

a) i  criteri generali  di riferimento  per l'individuazione  del
   numero  delle   unità  operative   ed  in   particolare   per
   l'applicazione delle soglie operative di cui alla lettera b);
b) le  soglie operative, rappresentate dal numero minimo dei casi
   necessario  a   garantire  l'adeguata   qualificazione   delle
   strutture organizzativi professionali;
c) i  criteri di  applicazione delle  funzioni operative previste
   dal repertorio  di cui  all'art. 50,  comma  1,  alle  Aziende
   ospedaliere.

8. Le Aziende ospedaliere possono costituire in via sperimentale,
previa   autorizzazione   della   Giunta   regionale,   strutture
organizzativi professionali  per funzioni  operative non previste
nel repertorio  di cui  all'art. 50, comma 1. Tali strutture sono
attribuite alle  dirette dipendenze di un dipartimento. A seguito
di  verifica  positiva  dell'attività  svolta  e  dei  risultati
economici conseguiti  nell'arco di  un triennio,  possono  essere
mantenute in  via definitiva dalle Aziende medesime, anche previa
trasformazione  in   unità  operativa.   La  relativa   funzione
operativa viene inserita nel repertorio con le procedure previste
per l'aggiornamento del piano sanitario regionale.

ARTICOLO 53
(Responsabilità delle strutture organizzative professionali)

1. La  responsabilità dell'unità  operativa è  attribuita  dal
direttore generale:

a) ad  un dirigente  del ruolo  sanitario per le unità operative
   titolari   di   funzioni   operative   sanitarie,   ai   sensi
   dell'articolo 15-quater del decreto delegato;
b) ad  un  operatore  professionale  dirigente  delle  rispettive
   categorie, per  le unità  operative relative alle professioni
   infermieristiche, tecnico  sanitarie,  di  riabilitazione,  di
   vigilanza ed ispezione;
c) ad    un    dirigente  dei  ruoli  professionale,  tecnico  ed
   amministrativo, per  le unità  operative titolari di funzioni
   operative di carattere tecnico ed amministrativo.

2.  La  responsabilità  delle  unità  operative  di  assistenza
sociale è  attribuita  dal  direttore  generale  secondo  quanto
previsto dalla LR 25/96 e dalla LR 72/97.

3.  Per   le  unità   operative  universitarie   delle   Aziende
ospedaliere, gli  incarichi sono conferiti dal direttore generale
secondo le modalità di cui all'art. 5 del DLgs 517/1999.

4.  Il   responsabile  delle   unità  operative   è  denominato
direttore.

5. La responsabilità delle sezioni è attribuita ad un dirigente
dal direttore  generale su  proposta  del  direttore  dell'unità
operativa di riferimento.

6. Per  il coordinamento  aziendale delle strutture organizzative
professionali relative  alle  funzioni  operative  di  assistenza
infermieristica e  tecnico sanitarie  il direttore  generale,  su
proposta  del   direttore  sanitario,   nomina  un   coordinatore
infermieristico  ed  un  coordinatore  tecnico  sanitario  tra  i
direttori delle unità operative interessate.

CAPO III
ARTICOLAZIONE ORGANIZZATIVA FUNZIONALE

ARTICOLO 54
(Strutture organizzative funzionali delle Aziende sanitarie)

1. Al  fine di  coordinare ed integrare le funzioni operative, le
attività delle  Aziende sanitarie  sono  organizzate  e  dirette
attraverso strutture funzionali.

2. Presso  il  centro  direzionale  delle  Aziende  sanitarie  le
strutture   organizzative   professionali   corrispondenti   alle
funzioni amministrative,  tecniche e  di supporto  alla direzione
aziendale sono organizzate nelle seguenti strutture funzionali:

a) area funzionale amministrativa;
b) area funzionale tecnica;
c) staff della direzione aziendale;
d) staff della direzione sanitaria.

3.  Le   strutture  organizzative  funzionali  di  produzione  ed
erogazione delle prestazioni assistenziali sono:

a) per le Aziende unità sanitarie locali:

   1) le  unità funzionali  per i servizi territoriali di zona e
      della prevenzione;
   2) le aree funzionali ospedaliere;
   3) il  dipartimento  della  prevenzione  e  le  relative  aree
      funzionali di zona;
   
b) per  le  Aziende  ospedaliere:  i  dipartimenti  del  presidio
   ospedaliero.

4. Per le aree funzionali di cui alle lett. a) e b) del comma 2 e
alla lett.  a) del  comma 3  il direttore  generale nomina  tra i
dirigenti dell'Azienda  sanitaria un  responsabile che  svolge le
seguenti funzioni:

a) è  responsabile del  budget e  della programmazione operativa
   dell'area;
b) dirige    il    personale    delle    strutture  organizzativi
   professionali   assegnato   direttamente   all'area   per   lo
   svolgimento delle proprie funzioni;

5.  Il   responsabile  dell'unità  funzionale  è  nominato  dal
direttore generale  o dal  responsabile di  zona, se  delegato, e
svolge le seguenti funzioni:

a) è,  responsabile del budget derivato dal budget di distretto,
   nel caso  in cui l'attività dell'unità funzionale sia svolta
   in ambito  distrettuale, o  dal  budget  di  zona  per  unità
   funzionali non operanti esclusivamente nel distretto;
b) è   responsabile    della    programmazione  operativa  della
   struttura;
c) dirige    il    personale    delle    strutture  organizzative
   professionali, assegnato  direttamente  all'unità  funzionale
   per lo svolgimento delle proprie funzioni.

ARTICOLO 55
(Zona)

1. Nelle  Aziende unità  sanitarie locali  il cui  territorio è
articolato in  più  zone,  è  preposto  per  ciascuna  zona  un
responsabile incaricato  dal direttore  generale.  L'incarico  è
revocabile in ogni momento con provvedimento motivato.

2. L'incarico può essere conferito a:

a) un    dipendente  dell'Azienda  unità  sanitaria  locale  con
   esperienza  acquisita  per  almeno  tre  anni  presso  Aziende
   sanitarie in qualifica dirigenziale;
b) un laureato con esperienza acquisita per almeno un quinquennio
   in funzioni  dirigenziali apicali  presso  organismi  ed  Enti
   pubblici o  privati o Aziende e strutture pubbliche o private.
   Il  rapporto   di  lavoro   dell'incaricato  è  regolato  con
   contratto stipulato  ai sensi dell'art. 15-septies, comma 1, 3
   e 4,  del decreto  delegato. Con riferimento a tali incarichi,
   da parte  dell'Azienda unità  sanitaria locale interessata è
   data applicazione  al disposto  dell'art. 15-septies,  comma 5
   del decreto delegato.

3. Il  direttore generale  delega  al  responsabile  di  zona  le
funzioni relative a:

a) l'attuazione  del piano  attuativo locale  mediante  specifici
   programmi operativi  di zona, in raccordo con il piano di zona
   di  cui   all'art.  11   della  LR   72/97,  avvalendosi   dei
   responsabili  delle  strutture  organizzative  presenti  nella
   zona;
b) il  coordinamento tra  le  attività  ospedaliere,  i  servizi
   sanitari territoriali  di zona  e le attività di prevenzione,
   anche attraverso  momenti collegiali  ai quali  partecipano  i
   responsabili delle rispettive strutture funzionali;
c) l'operatività  integrata tra  i servizi sanitari territoriali
   di zona ed i servizi socio assistenziali;
d) i  rapporti permanenti  di informazione  e collaborazione  con
   l'Articolazione zonale della Conferenza dei Sindaci.

4. Il  responsabile di zona, sulla base e nei limiti della delega
conferita dal direttore generale, esercita le seguenti funzioni:

a) dirige  le attività  zonali  provvedendo  alla  gestione  del
   budget attribuito  nell'ambito del  piano attuativo  locale  e
   concertando  con   i  responsabili   delle  diverse  strutture
   organizzative la  allocazione  delle  risorse  alle  strutture
   medesime, avendo  in  particolare  a  riferimento  l'obiettivo
   dell'organizzazione in rete dei presidi ospedalieri;
b) esercita  le funzioni  di coordinamento amministrativo zonale,
   ivi comprese  quelle di  cui all'art.  4, comma 9, del decreto
   delegato, avvalendosi  della apposita struttura amministrativa
   individuata dal repertorio di cui all'art. 50, comma 1;
c) svolge  le attività  previste dallo statuto anche avvalendosi
   della struttura amministrativa di cui alla lett. b);
d) assicura  il supporto  alle attività  svolte  in  zona  anche
   mettendo  a  disposizione  dei  responsabili  delle  strutture
   funzionali personale della struttura di cui alla lett. b);
e) nomina  i responsabili  delle unità  funzionali  dei  servizi
   sanitari territoriali di zona.

5. il  responsabile di  zona partecipa  alla direzione  aziendale
formulando in  tale  sede  proposte  programmatiche  generali  in
merito allo sviluppo dei servizi sanitari territoriali di zona ed
all'integrazione socio sanitaria.

6. Al  fine di  regolare le  funzioni di cui al comma 3 lett. a),
b), c)  e al  comma 4,  lo  statuto  dell'Azienda  disciplina  le
modalità  di   rapporto  tra   il  responsabile  di  zona  ed  i
responsabili delle  strutture organizzative  funzionali  presenti
nella zona  nonché con  i direttori dei presidi ospedalieri ed i
responsabili di distretto.

7. Nelle  Aziende unità  sanitarie locali monozonali le funzioni
di cui  ai commi 3 e 4, sono assicurate dalla direzione aziendale
e lo  statuto disciplina  le forme di rapporto e di coordinamento
previste al comma 6.

8. Ciascuna zona è articolata in uno o più distretti.

ARTICOLO 56
(Distretto)

1. Il distretto è costituito al fine di:

a) assicurare il governo unitario globale della domanda di salute
   espressa dalla comunità locale;
b) assicurare  la presa  in carico  del  bisogno  del  cittadino,
   individuando i  livelli appropriati di erogazione dell'offerta
   dei servizi necessari;
c) assicurare  la gestione  integrata, sanitaria  e  sociale  dei
   servizi, accedendo  alle diverse fonti di risorse del Servizio
   sanitario nazionale, dei Comuni e della solidarietà locale;
d) assicurare   l'appropriato    svolgimento    dei      percorsi
   assistenziali attivati  dai medici  di medicina generale e dai
   pediatri di  libera scelta e dai servizi direttamente gestiti,
   per  le   competenze  loro   attribuite  dalla  programmazione
   regionale e locale;
e) sviluppare      iniziative    di  educazione  sanitaria  e  di
   informazione  agli  utenti  sulle  attività  complessivamente
   assicurate dal Servizio sanitario regionale;
f) garantire  la  fruizione  dei  servizi  prodotti  dai  presidi
   distrettuali e  l'accesso programmato  a quelli  forniti dagli
   altri presidi,  assicurando in  particolare l'integrazione tra
   servizi territoriali ed ospedalieri;
g) favorire   l'attivazione    e    l'attuazione  dei  protocolli
   diagnostico terapeutici e riabilitativi adottati dall'Azienda.

2. Il  distretto articola  l'organizzazione  dei  propri  servizi
tenendo conto della realtà del territorio.

3. Per  ciascun distretto è individuato un responsabile nominato
dal direttore  generale, su  proposta del  responsabile di  zona,
sentiti il  direttore sanitario  ed il  coordinatore dei  servizi
sociali.  Il   responsabile  assicura   il  raggiungimento  degli
obiettivi e l'uso razionale del complesso delle risorse assegnate
al distretto.

4. In  ogni distretto  è costituito  l'ufficio di  coordinamento
distrettuale di  cui all'articolo  20, comma  5, della  LR  72/97
composto da:

a) un coordinatore sanitario;
b) un coordinatore sociale;
c) un medico di medicina generale, un pediatra di libera scelta e
   uno  specialista   ambulatoriale   convenzionato,   designati,
   rispettivamente,  dai   medici  di  medicina  generale,  dagli
   specialisti  pediatri   e  dagli   specialisti   ambulatoriali
   convenzionati operanti nel distretto;
d) un  farmacista convenzionato,  designato dalle  organizzazioni
   sindacali   maggiormente    rappresentative   delle   farmacie
   pubbliche e private operanti nel distretto;
e) un rappresentante designato dalle associazioni di volontariato
   operanti nel distretto;
f) un infermiere professionale e un tecnico della riabilitazione,
   nominati dal  responsabile di  distretto, sentiti i rispettivi
   coordinatori di zona di cui all'art. 57, comma 3.

5. All'ufficio  di coordinamento di cui al comma 4 è preposto il
responsabile di distretto.

6. Il  responsabile  di  distretto,  coadiuvato  dall'ufficio  di
coordinamento, svolge le seguenti funzioni:

a) predispone  gli strumenti attuativi dei programmi operativi di
   zona per le attività a valenza distrettuale;
b) garantisce   l'integrazione    tra    le  attività  sanitarie
   distrettuali e le attività di assistenza sociale;
c) partecipa alla attività di programmazione zonale;
d) è  responsabile del  budget  di  distretto  che  gestisce  in
   conformità alle disposizioni del responsabile di zona ovvero,
   per le  Aziende monozonali, a quelle impartite dalla direzione
   aziendale.

7.  L'individuazione  dei  distretti  avviene  nel  rispetto  dei
seguenti criteri:

a) fatta  salva la  previsione di  cui alla lett. b) del presente
   comma, l'ambito  territoriale del distretto comprende di norma
   per intero il territorio di uno o più Comuni;
b) l'ampiezza  di un  distretto  infracomunale  non  deve  essere
   inferiore a quella di una delle circoscrizioni di cui all'art.
   13 della legge 142/1990;
c) la  soglia minima  di popolazione  del  distretto  è  pari  a
   sessantamila abitanti;
d) ai  sensi dell'ultimo  periodo del  comma 1 dell'art. 3-quater
   del decreto  delegato, le  deroghe alla  soglia minima  di cui
   alla lett. c) sono determinate in riferimento alle zone di cui
   all'art. 2,  comma 1,  lett. v),  e  sono  quelle  di  seguito
   indicate:

   1) si  procede alla  costituzione di un distretto per ciascuna
      zona,  anche   per  zone   caratterizzate  da   popolazione
      inferiore alla soglia minima;
   2) è consentita la costituzione di un secondo distretto nelle
      zone con  popolazione  compresa  tra  quarantacinquemila  e
      novantamila abitanti se motivata in riferimento a territori
      montani, insulari  o caratterizzati da bassa densità della
      popolazione residente;
   3) è  consentita altresì  la costituzione  di un  distretto,
      secondo i  criteri di cui al punto 2., anche nelle zone con
      popolazione superiore a novantamila abitanti.
   
ARTICOLO 57
(Organizzazione dei servizi sanitari territoriali di zona)

1. Le  attività di  erogazione delle  prestazioni  salvo  quanto
espressamente disciplinato  da atti  di programmazione regionale,
sono svolte  dai distretti  ed organizzate  in unità  funzionali
multiprofessionali, orientate a specifiche funzioni assistenziali
ed all'erogazione degli interventi in modo globale ed integrato.

2. Lo  statuto disciplina  le modalità, le forme e i criteri per
la costituzione  delle unità  funzionali, nonché  gli strumenti
opportuni per  garantire l'integrazione  zonale  delle  attività
attribuite alle  unità funzionali,  assicurando il coordinamento
tecnico in materia di:

a) assistenza sanitaria di comunità;
b) salute mentale;
c) assistenza ai tossicodipendenti ed alcolisti;
d) assistenza sociale.

3. Per  le attività di assistenza infermieristica, di assistenza
riabilitativa professionale,  di medicina  generale, di pediatria
di libera  scelta e di specialistica ambulatoriale convenzionata,
sono individuati specifici coordinatori di zona.

4. I  coordinatori di  cui ai commi 2 e 3 coadiuvano negli ambiti
di rispettiva  competenza il  responsabile di zona nell'esercizio
delle  proprie   funzioni.  A  tal  fine  provvedono  anche  alla
predisposizione di  protocolli di  accesso ed  assistenziali e di
apposite linee  guida relative  a procedure e modelli operativi a
valenza zonale.

5. I coordinatori delle attività di cui al comma 2, lett. a), b)
e c),  sono nominati  dal  direttore  generale  su  proposta  del
responsabile di  zona tra  i responsabili delle unità funzionali
di riferimento;  il coordinamento delle attività di cui al comma
2, lett.  d), è  attribuito, di  norma, ad un assistente sociale
coordinatore su proposta del responsabile di zona.

6. Nelle  Aziende unità  sanitarie locali monozonali le proposte
sono formulate,  secondo le  rispettive competenze, dal direttore
sanitario e dal coordinatore dei servizi sociali.

7.  Il   coordinamento  delle  attività  infermieristiche  e  di
assistenza riabilitativa  professionale di  cui  al  comma  3  è
attribuito  dal  direttore  generale  ad  un  responsabile  delle
corrispondenti unità operative professionali; i coordinatori per
le attività  di medicina generale, di pediatria di libera scelta
e di specialistica ambulatoriale convenzionata, sono nominati dal
direttore generale su designazione dei medici e degli specialisti
convenzionati operanti  nella zona. Il coordinamento zonale delle
attività di  cui al comma 3 non è costituito nel caso in cui la
zona coincida con il distretto.

8.  I  rapporti  con  i  medici  convenzionati  che  fanno  parte
dell'ufficio di  coordinamento del  distretto e del coordinamento
di zona  di cui  al comma  3, sono disciplinati con deliberazione
della  Giunta   regionale,  sentiti   i  sindacati  di  categoria
maggiormente rappresentativi.

9. Le unità funzionali operanti a livello di zona possono essere
articolate per moduli operativi multiprofessionali in conformità
a quanto previsto dagli atti della programmazione regionale.

ARTICOLO 58
(Dipartimento della prevenzione)

1. Per  ciascuna Azienda unità sanitaria locale viene costituito
il  dipartimento  della  prevenzione  che  si  articola  in  aree
funzionali di zona.

2. L'area funzionale organizza la propria attività, in relazione
alla  dimensione  operativa  della  zona,  in  unità  funzionali
multiprofessionali, avendo  a riferimento i settori di Intervento
di seguito indicati:

a) igiene e sanità pubblica;
b) igiene degli alimenti e della nutrizione;
c) prevenzione, igiene e sicurezza nei luoghi di lavoro;
d) sanità  animale -  igiene della  produzione,  trasformazione,
   commercializzazione, conservazione  e trasporto degli alimenti
   di origine  animale e loro derivati - igiene degli allevamenti
   e delle produzioni zootecniche;
e) medicina legale.

3. L'articolazione in unità funzionali dei settori di intervento
di cui al comma 2, ed il loro eventuale accorpamento interzonale,
è definita  dall'Azienda con  atto regolamentare adottato tenuto
conto delle dimensioni operative delle zone.

4. L'operatività  zonale  viene  altresì  garantita  attraverso
l'organizzazione  di   appositi  gruppi  di  lavoro  orientati  a
progetti specifici,  che interessano  competenze presenti in più
strutture organizzativi di zona.

5.  A  ciascuna  area  funzionale  è  preposto  un  responsabile
nominato  dal   direttore  generale  su  proposta  del  direttore
sanitario. Presso il centro direzionale è costituito un comitato
direttivo dei  responsabili delle  aree funzionali che assiste la
direzione aziendale  nella funzione di pianificazione strategica.
Allo   scopo    di   garantire    il   contributo   delle   varie
professionalità  presenti   nel   dipartimento,   il   direttore
generale, su  proposta del  direttore sanitario, può individuare
ulteriori componenti del comitato tra i direttori delle strutture
organizzative  professionali.   Il  responsabile   del   comitato
direttivo, nominato  dal direttore  generale tra  i  responsabili
delle aree funzionali, è il responsabile del dipartimento.

6. A  ciascuna struttura  organizzativa è  preposto un dirigente
nominato dal  direttore generale  su  proposta  del  responsabile
dell'area funzionale.

7. L'organizzazione  zonale del dipartimento per gruppi di lavoro
orientati a  progetti specifici compete al responsabile dell'area
funzionale  della  prevenzione;  per  le  Aziende  monozonali  la
competenza è attribuita al responsabile del comitato direttivo.

8. Per le Aziende monozonali, al comitato direttivo partecipano i
responsabili delle  unità funzionali  di cui  al comma  2, tra i
quali il  direttore generale procede alla nomina del responsabile
del comitato  direttivo. Allo  scopo di  garantire il  contributo
delle  varie   professionalità  presenti  nel  dipartimento,  il
direttore generale,  su proposta  del direttore  sanitario,  può
individuare ulteriori  componenti del  comitato tra  i  direttori
delle strutture organizzativi professionali.

9.  Il   responsabile  del  dipartimento  coadiuva  la  direzione
aziendale nella  programmazione  delle  attività,  svolgendo  in
particolare i seguenti compiti:

a) concorre  per quanto  di  competenza  alla  definizione  degli
   obiettivi   di    pianificazione   strategica    dell'Azienda,
   formulando   in   particolare   proposte   per   l'allocazione
   territoriale delle risorse;
b) promuove  lo sviluppo  di progetti di collaborazione in ambito
   regionale con  i dipartimenti  delle  altre  Aziende,  con  la
   finalità di  creare una  rete regionale  delle  attività  di
   prevenzione;
c) promuove  la definizione  dei programmi  di  formazione  e  di
   aggiornamento professionale degli operatori;
d) individua  strumenti specifici  di controllo  di gestione e di
   verifica della  qualità delle  prestazioni  in  coerenza  con
   quelli generali definiti dalla direzione aziendale;
e) coordina le attività al fine di assicurare che ogni struttura
   operi attraverso  programmi di  lavoro, protocolli e procedure
   omogenee sul territorio dell'Azienda;
f) assicura l'omogenea realizzazione sul territorio dei programmi
   dipartimentali previsti nel piano attuativo locale;
g) opera  in  forme  coordinate  con  le  strutture  territoriali
   dell'ARPAT di cui alla LR 66/95 e successive modificazioni;
h) il   responsabile    del  dipartimento  assicura  altresì  la
   programmazione  e   l'impiego  delle   risorse  attribuite  ad
   eventuali strutture a valenza sovrazonale o interaziendale per
   lo svolgimento di funzioni di prevenzione.

10.  Il   responsabile  dell'area  funzionale  della  prevenzione
partecipa al comitato direttivo ed esercita le proprie competenze
per quanto concerne:

a) l'impiego  delle risorse  attribuite  alla  zona  nel  settore
   specifico attraverso  la gestione  di apposito budget di area,
   garantendone  l'utilizzo   integrato  nonché   la   fruizione
   unitaria degli  spazi e  delle attrezzature comuni, al fine di
   migliorare i  livelli qualitativi,  quantitativi ed  economici
   del sistema;
b) la promozione dell'integrazione tra le attività complementari
   ai fini dell'erogazione delle prestazioni, anche attraverso lo
   sviluppo dei gruppi di lavoro orientati a progetti specifici;
c) l'applicazione  di metodologie  e  protocolli  comuni  per  la
   realizzazione dei compiti affidati.

11. Per  l'esercizio delle  proprie  competenze  il  responsabile
dell'area funzionale  si avvale  dei  responsabili  delle  unità
funzionali di  cui al  comma 2,  assicurando  comunque  l'apporto
delle altre figure professionali operanti nell'area funzionale.

12. Le  Aziende, in  materia di  sanità pubblica veterinaria, si
avvolgono  delle   prestazioni  e  della  collaborazione  tecnico
scientifica  dell'Istituto   Zooprofilattico  Sperimentale  delle
Regioni Lazio e Toscana.

13. Ai  fini di  favorire lo  sviluppo  a  rete  dei  servizi  di
prevenzione  collettiva   e  di   elaborare  piani  di  rilevanza
interaziendale e  regionale, è  istituito presso  il  competente
dipartimento della  Giunta regionale un comitato tecnico nominato
dalla Giunta  regionale. Al  comitato partecipano  di  diritto  i
responsabili dei dipartimenti della prevenzione delle Aziende. Il
comitato  può  operare  anche  in  sezioni  corrispondenti  alle
materie di  cui al  comma 2  con la  partecipazione di esperti di
settore  ed   è  presieduto  dal  responsabile  della  struttura
operativa  competente   del  centro   direzionale  della   Giunta
regionale.

ARTICOLO 59
(Presidio ospedaliero di zona)

1.  Gli   ospedali  presenti  nello  stesso  ambito  zonale  sono
accorpati nel  presidio ospedaliero  di zona,  che costituisce la
struttura  funzionale   dell'Azienda  unità   sanitaria   locale
finalizzata   all'organizzazione    ed    all'erogazione    delle
prestazioni  specialistiche   di  ricovero  e  delle  prestazioni
specialistiche ambulatoriali,  intra ed extra ospedaliere erogate
al di  fuori delle  unità  funzionali  di  cui  all'art.  54  ad
esclusione del  servizio psichiatrico  di diagnosi  e  cura.  Per
l'organizzazione  delle  attività  specialistiche  ambulatoriali
erogate  nel   presidio  ospedaliero   e  negli   altri   presidi
territoriali, il  responsabile di  zona garantisce l'integrazione
delle stesse  con le  altre  attività  di  assistenza  sanitaria
territoriale presenti nella zona.

2. Le  strutture organizzative professionali presenti nei presidi
ospedalieri di zona sono accorpate, secondo settori specialistici
omogenei, nelle seguenti aree funzionali:

a) area funzionale medica;
b) area funzionale chirurgica;
c) area funzionale delle terapie intensive;
d) area funzionale materno infantile;
e) area funzionale delle attività di laboratorio;
f) area funzionale della diagnostica per immagini.

3. L'Azienda  procede alla  costituzione delle aree funzionali in
relazione alla  rilevanza  e  complessità  dei  singoli  presidi
ospedalieri, individuando,  tra i responsabili di aree funzionali
omologhe, un  coordinatore delle  stesse a  livello aziendale  al
fine di  assicurare, per  i settori  specialistici di  rispettiva
competenza, il  funzionamento in  rete  dei  presidi  ospedalieri
dell'Azienda unità sanitaria locale.

4.  A  ciascuna  area  funzionale  sono  assegnate  le  strutture
organizzative professionali il cui personale opera esclusivamente
nell'area stessa. Per le unità operative il cui personale presta
servizio in più aree funzionali, la attribuzione del personale a
ciascuna area  avviene in  sede di  predisposizione  dei  budget,
attraverso la  concertazione tra  il  responsabile  della  unità
operativa, i  responsabili di  area e  il direttore  del presidio
ospedaliero  di  cui  al  comma  5.  Le  strutture  organizzative
professionali e  le proiezioni  presenti nel presidio ospedaliero
di zona, non attribuite ad aree funzionali, sono poste in diretto
riferimento al direttore del presidio ospedaliero.

5.  Per  ciascun  presidio  ospedaliero  di  zona,  il  direttore
generale nomina, su proposta del direttore sanitario e sentito il
responsabile  di  zona,  un  dirigente  medico  in  possesso  dei
requisiti di cui al DPR 10 dicembre 1997, n.484.

6. Tale dirigente, denominato direttore del presidio ospedaliero,
opera  in   conformità  alle   disposizioni  di  competenza  del
responsabile  di  zona  per  il  raggiungimento  degli  obiettivi
aziendali di funzionamento della rete ospedaliera.

7. Il direttore del presidio ospedaliero svolge le funzioni di:

a) direttore    sanitario  del  presidio  ospedaliero,  ai  sensi
   dell'art. 4,  comma 9  del decreto delegato, anche avvalendosi
   di apposite professionalità esistenti nel settore dell'igiene
   e dell'organizzazione ospedaliera;
b) coordinamento  ed indirizzo  gestionale delle  aree funzionali
   ospedaliere, anche attraverso l'utilizzo di apposito personale
   tecnico, sanitario ed amministrativo;
c) controllo  e valutazione  dell'attività svolta  nel  presidio
   anche  in   termini  di   accessibilità,  di   qualità,   di
   appropriatezza, ed  in  riferimento  alla  responsabilità  di
   assicurare il percorso assistenziale;
d) controllo    dell'ottimizzazione  nell'impiego  delle  risorse
   nell'ambito della gestione dell'apposito budget di presidio;
e) direzione  delle strutture  organizzative non  attribuite alle
   aree funzionali.

8. Per  l'esercizio delle  proprie  funzioni,  il  direttore  del
presidio ospedaliero  si avvale, anche attraverso la costituzione
di apposito  comitato, dei  responsabili  delle  aree  funzionali
ospedaliere,  ove   costituite,  e  dei  direttori  delle  unità
operative non  attribuite a specifiche aree funzionali nonché di
coordinatori delle  attività infemieristiche  e delle  attività
tecnico sanitarie, scelti tra i responsabili delle corrispondenti
unità operative professionali.

9.  Per   ciascuna  area   funzionale  costituita   nel  presidio
ospedaliero di  zona viene  individuato, tra  i  direttori  delle
unità operative afferenti all'area, un responsabile nominato dal
direttore  generale   su  proposta  del  direttore  del  presidio
ospedaliero. Il responsabile dell'area funzionale esercita per le
attività di  propria competenza,  svolte sia in sede ospedaliera
che territoriale, le proprie funzioni per quanto concerne:

a) la  gestione delle  risorse attribuite,  garantendo l'utilizzo
   integrato delle  stesse nonché  la fruizione  unitaria  degli
   spazi e  delle attrezzature  comuni, al  fine di  migliorare i
   livelli qualitativi, quantitativi ed economici del sistema;
b) la promozione dell'integrazione tra le attività complementari
   ai fini dell'erogazione delle prestazioni, anche attraverso lo
   sviluppo dei gruppi di lavoro orientati a progetti specifici;
c) l'applicazione  di metodologie  e  protocolli  comuni  per  la
   realizzazione dei compiti affidati.

10. Nei  presidi ospedalieri  in cui  non siano  costituite  aree
funzionali le suddette funzioni sono esercitate dal direttore del
presidio ospedaliero.

11. Per  ciascuna Azienda è costituito il comitato direttivo dei
presidi  ospedalieri,   composto  dai   direttori   dei   presidi
ospedalieri e dai responsabili coordinatori delle aree funzionali
ospedaliere.  La   responsabilità  del   comitato  direttivo  è
attribuita al direttore sanitario dell'Azienda. In relazione alla
complessità  ed   alle  dimensioni  dell'Azienda,  il  direttore
sanitario  può  delegare  a  uno  o  più  membri  del  comitato
l'esercizio di  specifiche funzioni di propria competenza. Per le
Aziende  monozonali  il  comitato  direttivo  è  costituito  dai
responsabili delle  aree funzionali  ospedaliere e  dal direttore
del presidio ospedaliero.

12. Il  comitato direttivo  coadiuva il direttore sanitario nella
programmazione  delle   attività,  svolgendo  in  particolare  i
seguenti compiti:

a) formulazione  di proposte per l'allocazione territoriale delle
   risorse nei presidi e per la pianificazione attuativa locale;
b) promozione  di progetti di collaborazione con le altre Aziende
   sanitarie con  la finalità  di creare  una  rete  ospedaliera
   regionale;
c) promozione  della definizione dei programmi di formazione e di
   aggiornamento professionale degli operatori;
d) individuazione di strumenti specifici di controllo di gestione
   e di verifica della qualità delle prestazioni in coerenza con
   quelli generali definiti dalla direzione aziendale;
e) coordinamento  delle attività  al fine di assicurare che ogni
   presidio ospedaliero  operi attraverso  programmi  di  lavoro,
   protocolli e procedure omogenee sul territorio dell'Azienda;
f)  indirizzo   delle   attività   per   sviluppare   l'omogenea
   realizzazione    sul     territorio    dei     programmi    di
   deospedalizzazione previsti nel piano attuativo locale.

ARTICOLO 60
(Dipartimenti delle Aziende ospedaliere)

1. Ogni  Azienda ospedaliera  definisce con  lo statuto aziendale
l'organizzazione  delle   proprie  strutture   professionali  nei
dipartimenti, di  cui all'art.  2, comma  1, lett.  g), ai  sensi
dell'art. 3 del DLgs 517/1999.

2. Per  ciascuna struttura  semplice  o  complessa  il  direttore
generale
nomina un  responsabile, e  per ciascun  dipartimento  nomina  un
direttore. Alle  nomine  dei  responsabili  di  struttura  e  dei
direttori di  dipartimento il  direttore generale procede secondo
le  disposizioni  del  decreto  delegato  e  di  quanto  previsto
dall'art. 5 del DLgs 517/1999.

3. I  direttori dei dipartimenti assistono il direttore sanitario
dell'Azienda ospedaliera  nell'esercizio delle proprie competenze
direzionali ed  esercitano, nell'ambito  delle disposizioni della
direzione aziendale, le proprie competenze per quanto concerne:

a) la  gestione delle  risorse attribuite,  garantendo l'utilizzo
   integrato delle  stesse nonché  la fruizione  unitaria  degli
   spazi e  delle attrezzature  comuni, al  fine di  migliorare i
   livelli qualitativi, quantitativi ed economici del sistema;
b) la promozione dell'integrazione tra le attività complementari
   ai fini dell'erogazione delle prestazioni, anche attraverso lo
   sviluppo dei gruppi di lavoro orientati a progetti specifici;
c) l'applicazione  di metodologie  e  protocolli  comuni  per  la
   realizzazione dei compiti affidati.

4. La  responsabilità generale  delle strutture  funzionali  del
presidio  ospedaliero   è  competenza  del  direttore  sanitario
dell'Azienda ospedaliera  il quale  può avvalersi  di  specifici
referenti nel caso di articolazione in più ospedali.

5. Le  strutture organizzative  professionali non  attribuite  ai
dipartimenti sono  poste  in  diretto  riferimento  al  direttore
sanitario. Per  l'esercizio delle  proprie funzioni, il direttore
sanitario si avvale, anche attraverso la costituzione di apposito
comitato, dei  responsabili  dei  dipartimenti  ospedalieri,  dei
direttori  e   dei  responsabili  delle  strutture  organizzative
professionali non attribuite a specifici dipartimenti.

ARTICOLO 61
(Dipartimenti di  coordinamento tecnico  e dipartimenti operativi
interaziendali)

1. Le  Aziende sanitarie,  al fine di assicurare l'ottimizzazione
delle  risorse  e  la  continuità  del  percorso  assistenziale,
nonché per  garantire l'omogeneità  delle procedure operative e
l'integrazione tra  le prestazioni  erogate  in  regimi  diversi,
possono  costituire   appositi  dipartimenti   di   coordinamento
tecnico, sia  a livello  aziendale  che  interaziendale,  cui  è
preposto un  coordinatore  nominato  dal  direttore  generale.  I
coordinatori di  detti dipartimenti,  ove costituiti, partecipano
nelle forme  e con  le modalità  stabilite dallo  statuto  delle
Aziende  sanitarie   ai  processi   decisionali  della  direzione
aziendale.

2. Per  le finalità  di cui  al comma  1, i  direttori  generali
determinano:

a) i  protocolli che  devono essere  elaborati per  consentire lo
   svolgimento delle attività programmate;
b) le  strutture  organizzative  impegnate  nelle  attività  del
   dipartimento.

3. Per  l'esercizio delle proprie competenze il coordinatore può
avvalersi di  un gruppo  di lavoro  appositamente costituito.  Ai
fini  della  concreta  attuazione  dei  protocolli,  le  proposte
elaborate dal  coordinatore  del  dipartimento  sono  oggetto  di
apposite determinazioni  delle direzioni  aziendali delle Aziende
sanitarie.  Nel   caso  di   dipartimenti  interaziendali,   agli
adempimenti di  cui al  presente comma  provvedono di  concerto i
direttori generali delle Aziende sanitarie interessate.

4.  Al   fine  di   ottimizzare  l'impiego  delle  risorse  e  di
qualificare le prestazioni svolte in più presidi ospedalieri, su
iniziativa  della   Giunta  regionale,   le   Aziende   sanitarie
costituiscono dipartimenti  operativi a livello interaziendale. A
tal fine i direttori generali individuano di concerto:

a) il responsabile del budget;
b) gli  apporti di  ciascuna Azienda ai fini della determinazione
del budget complessivo;
c) il regolamento del dipartimento.

5. La  Giunta regionale può altresì autorizzare la costituzione
di  dipartimenti  operativi  interaziendali  tra  Aziende  unità
sanitarie locali  e Aziende  ospedaliere, insistenti sul medesimo
territorio, finalizzati  alla gestione  comune delle attività di
pianificazione strategica e controllo di gestione.

6.  Gli   atti  della   programmazione  regionale  individuano  i
dipartimenti   di    coordinamento    tecnico    da    costituire
obbligatoriamente.

ARTICOLO 62
(Dipartimento dell'emergenza urgenza)

1. In  ogni Azienda unità sanitaria locale è costituito, previa
identificazione  del  presidio  ospedaliero  di  riferimento,  il
dipartimento dell'emergenza urgenza.

2.  Tale   dipartimento,  per  il  raggiungimento  delle  proprie
finalità, organizza  le funzioni,  le  attività  ed  i  presidi
presenti sul territorio dell'Azienda.

3. Al  dipartimento è preposto un comitato direttivo, costituito
dai responsabili  delle aree funzionali ospedaliere delle terapie
intensive, da  direttori di  unità operativa  per ciascuna delle
funzioni   operative   che   partecipano   alle   attività   del
dipartimento e dal responsabile della centrale operativa 118.

4. Il responsabile dei dipartimento è nominato, tra i membri del
comitato,  dal  direttore  generale  su  proposta  del  direttore
sanitario.

5. Le  attività del  dipartimento sono disciplinate con apposito
regolamento  adottato  dal  direttore  generale.  Il  regolamento
disciplina  in  particolare  le  modalità  di  raccordo  tra  il
dipartimento e  gli organismi  di volontariato che assolvono alle
funzioni di primo soccorso e di trasporto di emergenza.

6. Nelle  Aziende unità  sanitarie  locali  sul  cui  territorio
insiste   una   Azienda   ospedaliera,   quest'ultima   partecipa
obbligatoriamente al dipartimento dell'emergenza urgenza al quale
fornisce, di  norma, il  presidio ospedaliero  di riferimento. La
specifica disciplina  dei rapporti,  ivi comprese le modalità di
istituzione e  funzionamento del  comitato direttivo  unificato e
l'attribuzione  della   responsabilità  del   dipartimento,   è
determinata da apposita convenzione tra le Aziende interessate.

7.  In   relazione  alle   strutture  organizzative  dell'Azienda
ospedaliera, tale convenzione stabilisce:

a) la  consistenza delle  funzioni di terapia intensiva impegnate
   nelle attività del dipartimento;
b) la  consistenza organizzativa che assumono le funzioni mediche
   e chirurgiche  che partecipano in modo stabile al dipartimento
   per le attività ospedaliere di pronto soccorso;
c) le  modalità e  le dotazioni  con le quali funzioni operative
   collocate nei  dipartimenti ospedalieri,  ivi comprese  quelle
   relative alle attività di laboratorio ed alla diagnostica per
   immagini,  partecipano   alle  attività   del   dipartimento,
   assicurando  continuativamente   le  prestazioni   di  propria
   competenza.

8. Le  caratteristiche ed  in requisiti operativi dei presidi, ed
in particolare dei centri per l'emergenza territoriale, di quelli
per il  primo soccorso e del pronto soccorso ospedaliero, nonché
le  modalità   di  partecipazione   al  sistema   regionale  per
l'emergenza ospedaliera  dei  dipartimenti  di  cui  al  presente
articolo,  sono   stabiliti  nell'ambito   del  piano   sanitario
regionale con apposita azione programmata.

9. Le  Aziende sanitarie  provvedono  alla  riorganizzazione  del
pronto soccorso  ospedaliero attraverso l'istituzione di apposita
struttura organizzativa  professionale, dedicata in forma stabile
alle attività ivi svolte, corrispondente alla funzione operativa
denominata medicina  e chirurgia di accettazione e di urgenza; la
struttura organizzativa viene costituita in forma autonoma ovvero
in forma di sezione secondo la rilevanza dell'attività di pronto
soccorso svolta.

TITOLO VI
PRESIDI E PRESTAZIONI

CAPO I
PRESIDI

ARTICOLO 63
(Presidi)

1. I  presidi del Servizio sanitario regionale sono costituiti da
quelli delle  istituzioni sanitarie pubbliche e delle istituzioni
di cui  all'art. 18  presenti sul  territorio regionale,  nonché
delle istituzioni  sanitarie private accreditate, con le quali le
Aziende sanitarie  intrattengono gli  specifici rapporti  di  cui
all'art. 8 del decreto delegato.

2. I  requisiti strutturali, tecnologici ed organizzativi nonché
i criteri  e  le  procedure  di  accreditamento  delle  strutture
sanitarie  sono   disciplinati  dalla   LR  8/1999  e  successive
modificazioni.

3. Le  prestazioni delle  Aziende  unità  sanitarie  locali,  di
norma, sono  erogate nei presidi delle medesime. Tali prestazioni
possono essere inoltre erogate, in conformità alle norme vigenti
o  in   esecuzione  di   specifici  accordi   con  gli  organismi
interessati, in  sedi diverse,  quali scuole  ed altre  strutture
educative  pubbliche,   istituti   giudiziari   di   prevenzione,
custodia, detenzione,  pena, rieducazione  e recupero,  residenze
collettive   e   comunitarie,   recapiti   domiciliari,   veicoli
attrezzati per  i vari  tipi di  trasporto sanitario,  luoghi  di
lavoro ed  altri spazi di relazione tra operatori ed utenti. Tali
accordi dovranno  disciplinare tra  l'altro la  titolarità e  le
competenze relativamente  agli interventi  di  adeguamento  delle
strutture utilizzate.

4.  Per   l'organizzazione  dei  presidi,  le  Aziende  sanitarie
utilizzano le  sedi fisiche  e le  dotazioni strumentali  ad esse
attribuite ai  sensi dell'art. 5 del decreto delegato. Utilizzano
inoltre  le   altre  strutture   comunque  acquisite  al  proprio
patrimonio o  comunque disponibili.  Funzionalmente sono  inoltre
presidi dell'Azienda  unità sanitaria  locale  le  sedi  fisiche
messe a disposizione dagli Enti locali, in caso di deleghe per la
gestione delle  funzioni di  cui all'articolo 7, comma 2, lettera
c) della LR 72/1997.

ARTICOLO 64
(Organizzazione e funzionamento dei presidi)

1.  L'organizzazione  interna  ed  il  funzionamento  di  ciascun
presidio sono  determinati da  apposito regolamento, adottato dal
direttore generale  dell'Azienda. In ogni presidio è affisso per
estratto il regolamento di funzionamento al fine di facilitare la
fruizione delle prestazioni da parte dell'utenza.

2. Il  direttore generale  dell'Azienda sanitaria  attribuisce la
responsabilità dei singoli presidi. Il responsabile del presidio
garantisce l'operatività,  l'idoneità e l'agibilità funzionale
di ciascun presidio.

3. Il  responsabile del  presidio ospedaliero dell'Azienda unità
sanitaria locale è il dirigente di cui all'art. 59, comma 5. Ove
il presidio  ospedaliero si  articoli  su  più  stabilimenti  il
responsabile  di  presidio  può  avvalersi,  in  relazione  alla
dimensione degli  stessi ed  alla loro dislocazione territoriale,
di specifici referenti di stabilimento.

4.  Per   l'Azienda  ospedaliera  il  responsabile  del  presidio
ospedaliero è  il direttore  sanitario dell'Azienda medesima, il
quale  può   avvalersi  di   specifici  referenti  nel  caso  di
articolazione in più presidi.

CAPO II
PRESTAZIONI

ARTICOLO 65
(Prestazioni)

1.  L'Azienda  unità  sanitaria  locale  assicura  ai  cittadini
residenti sul  proprio territorio  l'erogazione delle prestazioni
previste dai livelli di assistenza del piano sanitario regionale,
secondo gli  atti della  programmazione regionale  e locale;  per
tali prestazioni  l'Azienda unità  sanitaria locale si fa carico
degli oneri relativi, al netto delle quote di partecipazione alla
spesa  sanitaria,  determinate  dalla  legislazione  nazionale  e
regionale. Nelle  stesse forme  l'Azienda unità sanitaria locale
assicura le  prestazioni ai soggetti assimilabili ai residenti ai
sensi della vigente normativa.

2. Per  le prestazioni  di  cui  al  comma  1,  l'Azienda  unità
sanitaria locale  si avvale dei presidi di cui all'art. 8 bis del
decreto delegato  per favorire  l'esercizio del diritto di libera
scelta dell'utente.  Gli oneri  relativi, al netto delle quote di
partecipazione previste,  fanno carico, per i cittadini residenti
nelle altre  Aziende unità  sanitarie locali  della  regione,  a
queste ultime,  e per  gli altri  utenti, agli  appositi fondi di
compensazione per  la mobilità  interregionale o internazionale,
secondo le  procedure e  le modalità previste dalla legislazione
vigente.

3.  Le   Aziende   sanitarie,   nell'ambito   dei   propri   fini
istituzionali  e   nell'interesse  pubblico,   possono   svolgere
attività a  pagamento nei  riguardi di  istituzioni pubbliche  o
private o  di privati  cittadini, sulla  base delle  disposizioni
delle normative regionali e statali vigenti.

4. Gli  atti regionali  di programmazione  sanitaria, nell'ambito
degli obiettivi  di controllo  della spesa,  anche al fine di far
fronte  agli   eventuali  disavanzi  di  gestione  delle  Aziende
sanitarie, ai  sensi dell'art. 29 della legge 28 febbraio 1986 n.
41  (Disposizioni  per  la  formazione  del  bilancio  annuale  e
pluriennale dello  Stato) e  dell'art. 13  del decreto  delegato,
possono prevedere:

   a) la  maggiorazione delle vigenti quote di partecipazione dei
      cittadini  al   costo  delle  prestazioni,  ferma  restando
      l'esenzione dei  soggetti  esonerati  dalla  partecipazione
      stessa;
   b) l'aumento  della quota  fissa  sulle  singole  prescrizioni
      farmaceutiche  e   sulle  ricette  relative  a  prestazioni
      sanitarie, fatto  salvo  l'esonero  totale  per  i  farmaci
      salvavita.
   
ARTICOLO 66
(Accesso alle prestazioni)

1. L'accesso  alla prestazioni  erogate nei  presidi del Servizio
sanitario regionale, è subordinato, di norma, alla prescrizione,
proposta  o   richiesta  compilata  sul  modulario  del  Servizio
sanitario nazionale,  fatte salve  le prestazioni  connesse  alle
attività di  emergenza urgenza,  quelle relative  ai trattamenti
sanitari  obbligatori,  quelle  di  prevenzione,  nonché  quelle
previste dalle disposizioni statali e regionali vigenti.

2. L'attività  ambulatoriale per  il trattamento  di  specifiche
patologie di  rilevanza sociale  all'interno  dei  presidi  delle
Aziende sanitarie, è regolata secondo i seguenti principi:

a) le  attività svolte  debbono avere  carattere specialistico e
   non ripetitivo  di prestazioni  già assicurate  dal medico di
   fiducia dell'interessato  o da  altro specialista del Servizio
   sanitario regionale;
b) l'accesso  alle  prestazioni  ed  ai  cicli  di  attività  è
   subordinato all'apposita  prescrizione, proposta  o  richiesta
   compilata sul modulario del Servizio sanitario nazionale.

3. L'accesso  all'assistenza farmaceutica  è disciplinato  dalle
convenzioni di  cui all'art. 8, comma 2, del decreto delegato. Le
modalità di  fruizione delle  prestazioni dei medici di medicina
generale e  dei pediatri di libera scelta sono disciplinate dalle
convenzioni di  cui all'art.  8, comma  1, del  decreto delegato.
L'accesso alle  prestazioni erogate  dai  professionisti  di  cui
all'art. 8,  comma 8,  disciplinato  sulla  base  degli  appositi
rapporti  previsti,  è  subordinato  all'apposita  prescrizione,
proposta  o   richiesta  compilata  sul  modulario  del  Servizio
sanitario nazionale.

4.  Le   modalità  dell'accesso  dell'utente  ai  presidi  delle
istituzioni  sanitarie  private  sono  disciplinate,  nell'ambito
delle disposizioni  della presente legge, dall'atto convenzionale
che regola  i rapporti  tra Azienda  unità  sanitaria  locale  e
l'istituzione. L'accesso  diretto dell'utente  per le prestazioni
specialistiche, ivi comprese quelle riabilitative, di diagnostica
strumentale e  di  laboratorio  ed  ospedaliere,  è  subordinato
all'apposita prescrizione,  proposta o  richiesta  compilata  sul
modulario del Servizio sanitario nazionale.

ARTICOLO 67
(Erogazione delle prestazioni da parte delle strutture private)

1. Gli  atti regionali della programmazione sanitaria determinano
i criteri sulla base dei quali le Aziende unità sanitarie locali
individuano le istituzioni sanitarie private che esercitano ruoli
di integrazione delle strutture pubbliche, per l'erogazione delle
prestazioni necessarie al conseguimento dei livelli di assistenza
definiti dalla programmazione regionale, fatte salve le normative
vigenti in  relazione agli organismi di volontariato e di privato
sociale. Tali criteri tengono conto, in particolare:

a) del grado di copertura del fabbisogno;
b) degli    esiti  delle  procedure  di  accreditamento  e  delle
   verifiche della qualità delle prestazioni;
c) dell'esistenza  di particolari condizioni di disagio operativo
   o di  condizioni di  critica accessibilità,  dei  vincoli  di
   carattere economico e delle disposizioni normative vigenti.

2. L'Azienda unità sanitaria locale, tenuto conto dei criteri di
cui al  comma 1, procede alla definizione degli appositi rapporti
di cui  agli artt.  8 e  seguenti del decreto delegato. La Giunta
regionale determina  tariffe massime  per  ogni  prestazione;  al
perfezionamento  del   rapporto  si   provvede   a   seguito   di
negoziazione effettuata,  sulla  base  di  volumi  prefissati  di
prestazioni, in riferimento alle tariffe determinate dalla Giunta
regionale e  tenuto conto  della complessità organizzativa della
struttura in relazione ai criteri di cui al comma 1, lett b).

3. La  Giunta regionale, nell'ambito delle disposizioni di cui al
comma  1,   determina  le   modalità  operative  per  l'omogenea
realizzazione sul  territorio regionale  dei rapporti  di cui  al
comma 2.

4. Al  fine di una corretta informazione dei cittadini, l'Azienda
unità sanitaria locale cura la tenuta di elenchi delle strutture
che erogano prestazioni in forma diretta, con l'indicazione delle
prestazioni  fruibili;   l'Azienda  unità  sanitaria  locale  ha
l'obbligo di assicurare la massima diffusione di tali elenchi.

5. L'istituzione  privata è  tenuta  ad  informare  i  cittadini
dell'esistenza dei  rapporti di  cui al  comma  2,  indicando  in
apposito elenco le prestazioni fruibili in forma diretta.

6. Per  l'accesso alle  prestazioni specialistiche  in regime  di
ricovero in forma indiretta, si applica la disciplina di cui alla
legge regionale  22 gennaio  1997, n. 5 che regola l'accesso alle
prestazioni specialistiche  ambulatoriali da  individuarsi  sulla
base delle disposizioni del piano sanitario regionale.

TITOLO VII
STRUMENTI DI  CONSULENZA,  DI  STUDIO  E  DI  ACCERTAMENTO  DELLA
QUALITÀ IN MATERIA SANITARIA

CAPO I
AGENZIA REGIONALE DI SANITÀ

ARTICOLO 68
(Natura giuridica dell'Agenzia regionale di sanità)

1. L'A.R.S.,  già istituita  ai sensi dell'art. 57 dello Statuto
della Regione,  per lo svolgimento di compiti di studio e ricerca
in materia  di organizzazione e programmazione sanitaria, è ente
dipendente  della   Regione  Toscana,   dotato  di   personalità
giuridica,   di    autonomia    organizzativa,    amministrativa,
patrimoniale, contabile, gestionale e tecnica.

ARTICOLO 69
(Compiti e attribuzioni)

1. L'A.R.S.  svolge funzioni  di supporto  e  consulenza  tecnico
scientifica al  Consiglio e  alla Giunta  regionale in materia di
organizzazione  e   programmazione  sanitaria.   In   particolare
provvede a:

a) effettuare  studi preparatori  per gli  atti di programmazione
   regionale;
b) definire    gli    indicatori  dello  stato  di  salute  della
   popolazione e  sui  risultati  delle  attività  del  Servizio
   sanitario regionale;
c) definire  e sviluppare  strumenti per  l'analisi  dei  bisogni
   sanitari e della domanda di prestazioni;
d) elaborare  strumenti per  la promozione  e  l'educazione  alla
   salute al fine del miglioramento del quadro epidemiologico;
e) svolgere  analisi e  individuare strumenti  per verificare  la
   qualità  dei   servizi  e  delle  prestazioni  sanitarie,  in
   funzione dell'attuazione  del processo di accreditamento delle
   strutture sanitarie, previsto dal decreto delegato;
f) analizzare  l'impatto economico conseguente alla realizzazione
   degli obiettivi  programmatici regionali  e alle dinamiche dei
   servizi;
g) analizzare l'evoluzione dei modelli organizzativi e gestionali
   a carattere  innovativo, ai  fini della  piena attuazione  del
   processo di aziendalizzazione e del suo sviluppo a sistema;
h) assicurare la circolazione delle conoscenze e dei risultati di
   cui alle precedenti lettere.

2. L'A.R.S.,  nell'ambito delle  materie e  compatibilmente con i
compiti di cui al comma 1, svolge attività di consulenza, studio
e ricerca  su committenza  delle Aziende  sanitarie,  degli  Enti
locali e di altri soggetti pubblici e privati.

3. Al  fine di  espletare le  funzioni di  cui ai  comma 1  e  2,
l'A.R.S. può:

a) effettuare sopralluoghi, acquisire notizie e documentazioni;
b) procedere  all'acquisizione di  dati, attraverso  la  raccolta
   diretta e  sistematica e l'accesso a banche dati, nonché alla
   loro elaborazione,  pubblicazione e  diffusione  nel  rispetto
   della legge  31 dicembre  1996, n. 675 (Tutela delle persone e
   di altri soggetti rispetto al trattamento dei dati personali);
c) provvedere  alla gestione  di reti  di monitoraggio e di altri
   sistemi di indagine;
d) promuovere  il coordinamento  dei  centri  di  eccellenza  nei
   settori di  interesse  dell'A.R.S.  all'interno  del  Servizio
   sanitario nazionale,  individuando forme di collaborazione con
   analoghi istituti a livello nazionale.

4. Il Consiglio e la Giunta regionale possono affidare all'A.R.S.
ulteriori specifici  incarichi nell'ambito  delle  competenze  ad
essa attribuite.

5. Il Consiglio e la Giunta regionale sentono l'A.R.S. in materia
di programmazione e organizzazione sanitaria.

ARTICOLO 70
(Prestazioni a favore di terzi)

1.  L'A.R.S.  può  fornire  prestazioni  di  studio,  ricerca  e
consulenza a  favore di  Enti, Aziende,  associazioni pubbliche e
private, anche al di fuori di quanto previsto all'art. 69.

2. La  stipula di  convenzioni o  contratti per le prestazioni di
cui al  comma 1, è subordinata al pieno assolvimento dei compiti
attribuiti all'A.R.S. dalla presente legge.

ARTICOLO 71
(Organi)

1. Sono organi dell'A.R.S.:

a) il presidente;
b) il consiglio di amministrazione;
c) il comitato scientifico;
d) il collegio dei revisori dei conti.

ARTICOLO 72
(Regolamento)

1. Il  regolamento  dell'A.R.S.  è  adottato  dal  consiglio  di
amministrazione   su   proposta   del   presidente,   sentiti   i
coordinatori di  cui all'art.  83. Il regolamento è inviato alla
Giunta regionale  che lo  trasmette al  Consiglio  regionale  con
proprie eventuali osservazioni entro 30 giorni. Il regolamento è
approvato dal Consiglio regionale nei 30 giorni successivi.

2.  Il   regolamento,  nell'ambito  dei  principi  fissati  dalla
presente legge,  disciplina  l'organizzazione,  il  funzionamento
degli organi,  la pubblicità degli atti, le modalità di accesso
dei terzi ai dati ed alle informazioni in possesso dell'A.R.S., i
compiti  del   segretario  amministrativo,  l'organizzazione  del
lavoro, la  dotazione organica e le modalità di reclutamento del
personale.

ARTICOLO 73
(Consiglio di amministrazione. Composizione e funzionamento)

1. Il  consiglio di  amministrazione è  nominato  dal  Consiglio
regionale ed è così composto:

a) dal presidente eletto dal Consiglio regionale;
b) da  cinque membri  eletti dal  Consiglio  regionale  con  voto
   limitato;
c) un membro eletto dal Consiglio regionale su designazione della
   Conferenza permanente per la programmazione socio sanitaria.

2. È membro di diritto il vice presidente del C.S.R.

3. Il  consiglio di  amministrazione dura  in  carica  quanto  il
Consiglio regionale  che lo  ha nominato  ed esercita  le proprie
funzioni fino al rinnovo.

4. Il  consiglio di amministrazione è convocato dal presidente e
si riunisce  almeno mensilmente. La convocazione avviene anche su
richiesta di tre consiglieri.

5. Le  sedute sono  valide con  la presenza della maggioranza dei
consiglieri e  ad esse  partecipano, senza  diritto  di  voto,  i
coordinatori degli  osservatori e  il segretario  dell'A.R.S.  Le
deliberazioni  sono   adottate  a   maggioranza  dei  consiglieri
presenti salvo  quanto previsto dall'art. 74, comma 1, lettere b)
e g).

ARTICOLO 74
(Consiglio di amministrazione. Competenze)

1. Il consiglio di amministrazione:

a) elegge nel suo seno il vice presidente;
b) delibera,  a maggioranza  assoluta, la nomina dei coordinatori
   di cui all'art. 83;
c) nomina il segretario amministrativo;
d) delibera  il bilancio  preventivo annuale  e pluriennale  e il
   bilancio di esercizio;
e) delibera  il programma  annuale e pluriennale, su proposta del
   presidente, sentito  il parere  del comitato  scientifico, ove
   costituito;
f) approva la relazione annuale del presidente;
g) delibera, a maggioranza assoluta, il regolamento dell'A.R.S.

2. Il bilancio preventivo annuale ed il bilancio pluriennale sono
deliberati entro  il 31  ottobre dell'anno precedente a quello di
riferimento; il  bilancio di  esercizio è deliberato entro il 30
aprile dell'anno successivo a quello di riferimento.

3. Il  consiglio di  amministrazione può  nominare, in relazione
alla dimensione  e alla complessità delle attività dell'A.R.S.,
un comitato scientifico ed un suo coordinatore.
4. Il  comitato scientifico  è costituito  da non  più di sette
studiosi  ed   esperti  nelle   materie  oggetto   dell'attività
dell'A.R.S.  Il   regolamento  di   cui  all'art.  72  individua,
altresì, i compiti del comitato scientifico medesimo.

ARTICOLO 75
(Presidente)

1. Il presidente:

a) rappresenta legalmente l'A.R.S.;
b) convoca  e presiede le sedute del consiglio di amministrazione
   e ne stabilisce l'ordine del giorno;
c) cura i rapporti con gli organi della Regione;
d) presenta  annualmente alla  Giunta regionale, che la trasmette
   al Consiglio  regionale, una  relazione sull'attività  svolta
   dall'A.R.S.;
e) svolge altri compiti previsti dal regolamento.

2. Il  vice presidente  sostituisce  il  presidente  in  caso  di
assenza o impedimento.

ARTICOLO 76
(Collegio dei revisori dei conti)

1. Il  collegio dei  revisori dei conti è composto da tre membri
effettivi e  da due  supplenti iscritti nel registro dei revisori
contabili.

2.  Il   collegio  dei  revisori  è  nominato  con  decreto  del
presidente della  Giunta regionale su deliberazione del Consiglio
regionale, proposta  dalla Giunta,  adottata con  voto  limitato,
contestualmente alla elezione del consiglio di amministrazione.

3. Il  presidente  del  collegio  è  individuato  dal  Consiglio
regionale tra  i membri del collegio stesso nominati ai sensi del
comma 2.

4.  Il  presidente  del  collegio  partecipa,  su  richiesta  del
presidente   dell'A.R.S.,    alle   sedute   del   Consiglio   di
amministrazione.

5.  Il   collegio  scade   con  lo   scadere  del   consiglio  di
amministrazione.

6. Il  trattamento economico dei componenti il collegio è quello
previsto per il collegio sindacale delle Aziende unità sanitarie
locali.

ARTICOLO 77
(Competenze del collegio dei revisori dei conti)

1. Il collegio dei revisori dei conti:

a) controlla    la    regolarità    amministrativa  e  contabile
   dell'A.R.S., con  diritto di  accesso, agli  atti e  documenti
   dell'A.R.S.;
b) relazione  sulla conformità  del  bilancio  preventivo  e  di
   esercizio alle  norme di  legge; la  relazione è  allegata ai
   predetti atti;
c) presenta  semestralmente al Consiglio ed alla Giunta regionale
   una relazione  sull'andamento della  gestione amministrativa e
   finanziaria dell'A.R.S.

ARTICOLO 78
(Controllo sugli atti)

1. Sono  sottoposti ad  approvazione del  Consiglio regionale, su
proposta della Giunta, i seguenti atti dell'A.R.S.

a) bilancio preventivo annuale e pluriennale;
b) bilancio di esercizio.

2. La  Giunta regionale provvede a formulare la proposta entro 30
giorni dal ricevimento degli atti.

Il  Consiglio  regionale  procede  all'approvazione  entro  i  30
giorni.

3. Ai  fini di  cui al  comma 2, al bilancio trasmesso per la sua
approvazione
sono allegati i programmi pluriennale e annuale di attività.

4. La  Giunta  regionale  esercita  la  vigilanza  sull'attività
dell'A.R.S.

ARTICOLO 79
(Scioglimento e decadenza del consiglio di amministrazione)

1. Il  consiglio  di  amministrazione  può  essere  sciolto  dal
Consiglio regionale,  su  proposta  della  Giunta,  nei  casi  di
inattività,   violazione    di   legge,    gravi    inadempienze
nell'attuazione del programma di cui all'art. 81.

2. Lo  scioglimento è  disposto con  deliberazione  approvata  a
maggioranza  assoluta   ed  è   preceduto  da  formale  diffida,
deliberata dalla  Giunta regionale,  a provvedere  o a presentare
deduzioni  in   ordine  ai  fatti  contestati  entro  il  termine
stabilito.

3. La riduzione per qualsiasi motivo del numero dei consiglieri a
meno  della   metà  comporta  di  diritto  lo  scioglimento  del
consiglio di amministrazione.

4. In  caso di  scioglimento o  decadenza, il Consiglio regionale
nomina un  commissario e  provvede, entro i 90 giorni successivi,
alla costituzione del nuovo consiglio di amministrazione.

ARTICOLO 80
(Indennità è rimborso spese)

1. Al  presidente ed  ai membri del consiglio di amministrazione,
al coordinatore  e ai  componenti del  comitato scientifico,  ove
costituito, è  corrisposta un'indennità mensile di carica nella
misura definita  con deliberazione  della  Giunta  regionale,  in
analogia con  quanto previsto per organismi simili operanti nella
Regione.

2. Ai  soggetti di  cui al comma 1 spetta il rimborso spese nella
misura stabilita per i dirigenti regionali.

ARTICOLO 81
(Programma di attività)

1. Il  programma pluriennale  e annuale  di attività  indica  le
linee generali dell'attività dell'A.R.S. e pone gli obiettivi da
perseguire nel periodo considerato.

2. Il  Consiglio regionale  e la  Giunta  regionale,  sentita  la
Conferenza permanente  per  la  programmazione  socio  sanitaria,
entro il  31 luglio  di ciascun  anno, formulano proposte ai fini
della predisposizione del programma dell'A.R.S.

3. Le  proposte di cui al comma 2, costituiscono parte essenziale
e  prioritaria   del  programma   di  attività   dell'A.R.S.  Lo
svolgimento di  ulteriori attività  è subordinato al loro pieno
assolvimento.

4. Il  Presidente della  Giunta regionale  ed il  Presidente  del
Consiglio regionale possono richiedere all'A.R.S. che siano messe
a loro  disposizione le  conoscenze  e  le  informazioni  in  suo
possesso.

ARTICOLO 82
(Personale)

1. L'A.R.S., per lo svolgimento della propria attività, può:

a) avvalersi di personale a rapporto privato;
b) avvalersi  di personale  trasferito dalle  Aziende sanitarie o
   dagli Enti  locali, nonché del personale trasferito dal ruolo
   unico regionale per funzioni tecnico amministrative;
c) stipulare  convenzioni con  Enti  pubblici  o  privati  aventi
   medesime finalità.

2. La  Giunta regionale,  con propria  deliberazione, provvede  a
dotare l'A.R.S.  delle risorse  necessarie per espletamento delle
funzioni ad essa attribuite, mediante trasferimento di personale,
nonché mediante l'attribuzione dei beni mobili, immobili e delle
attrezzature   necessarie.   3.   I   dipendenti   di   pubbliche
amministrazioni chiamati  ad assumere  incarichi dirigenziali con
contratto a  tempo determinato presso l'A.R.S., sono collocati in
aspettativa senza  assegni con riconoscimento della anzianità di
servizio, ai  sensi dell'art.  19, comma  6, del  DLgs 29/1993  e
successive modificazioni.

ARTICOLO 83
(Articolazioni di funzioni e struttura operativa)

1. L'A.R.S.  articola le  proprie funzioni attraverso osservatori
corrispondenti a  distinte strutture  operative, a  ciascuno  dei
quali è  preposto un  coordinatore  nominato  dal  consiglio  di
amministrazione tra  persone di provata esperienza nella materia,
in  possesso   del  diploma  di  laurea.  All'individuazione  dei
coordinatori  degli   osservatori  si  procede  previa  selezione
pubblica.

2. Il  rapporto di  lavoro dei coordinatori di cui al comma 1, è
regolato da  contratto di diritto privato di durata non superiore
a  cinque   anni.  Ai  medesimi  è  corrisposto  un  trattamento
economico nella  misura non  superiore  a  quello  attribuito  ai
direttori sanitari delle Aziende unità sanitarie locali.

3. Sono istituiti tre osservatori così denominati:

a) osservatorio di epidemiologia;
b) osservatorio per la qualità;
c) osservatorio di economia sanitaria.

4. Il  Consiglio regionale  può deliberare,  su  proposta  della
Giunta regionale,  sentito il  consiglio di  amministrazione,  la
costituzione di ulteriori osservatori, definendone le finalità e
le funzioni nel rispetto dei criteri e con le modalità contenute
nel presente articolo e delle disposizioni contenute all'art. 87.

5. La struttura degli osservatori è proposta dai coordinatori di
cui al comma 1, ed è definita nell'ambito del regolamento di cui
all'art. 72.

6. Gli  osservatori sono  dotati di adeguati strumenti di calcolo
in rete  con i  sistemi informativi  regionali e  si raccordano a
livello locale  con i  sistemi informativi  delle  Province,  dei
Comuni e  delle Aziende  sanitarie. Si  avvalgono,  altresì,  di
collegamenti per la ricerca bibliografica informatizzata.

7. Gli  osservatori, nell'ambito  delle direttive  impartite  dal
consiglio di  amministrazione, rispondono  con la  loro attività
alle esigenze  di programmazione  del Consiglio  e  della  Giunta
regionale. Sono  altresì organismi di supporto per la Conferenza
permanente per la programmazione socio sanitaria regionale.

ARTICOLO 84
(Osservatorio di epidemiologia. Funzioni)

1. L'osservatorio di epidemiologia ha il compito di:

a) produrre  dati  descrittivi  sulla  salute  della  popolazione
   toscana,  individuando   indicatori  utili  a  identificare  i
   problemi emergenti;
b) studiare  e sperimentare  metodi adeguati per la previsione di
   scenari  epidemiologici   conseguenti  alle   diverse   azioni
   sanitarie;
c) individuare  e sperimentare indicatori di qualità dei servizi
   sanitari a livello regionale;
d) produrre  ricerche, documenti  preparatori  per  la  relazione
   sanitaria regionale di cui all'art. 23;
e) valutare l'impatto epidemiologico dei diversi piani attuativi;
f) analizzare,  monitorare e  quando opportuno, svolgere progetti
   di ricerca sanitaria finalizzata di interesse regionale.

2. Le  attività di  cui al  comma  1,  sono  rivolte  all'ambito
preventivo, diagnostico  e  terapeutico  del  Servizio  sanitario
regionale.

ARTICOLO 85
(Osservatorio per la qualità. Funzioni)

1. L'osservatorio per la qualità ha il compito di:

a) predisporre  criteri operativi  in merito  alla concessione di
   crediti di qualità;
b) elaborare linee-guida relative alla qualità dei servizi;
c) individuare  requisiti specifici  per  l'accreditamento  delle
   strutture sanitarie pubbliche e private;
d) curare  la compilazione  di appositi  manuali  per  l'adesione
   all'accreditamento;
e) fornire    indicatori  di  processo  e  di  esito,  rilevabili
   nell'ambito dei  flussi informativi  attivati, per la verifica
   dei requisiti  di qualità e della permanenza dei requisiti di
   accreditamento compreso quello di eccellenza.

ARTICOLO 86
(Osservatorio di economia sanitaria. Funzioni)

1. L'osservatorio di economia sanitaria ha il compito di:

a) elaborare    modelli  econometrici  da  applicare  al  settore
   sanitario  e   analizzare  l'impatto   sul  tessuto  economico
   regionale della spesa sanitaria;
b) effettuare  analisi comparate  dei costi  e dell'efficacia  di
   modelli organizzativi e tipologie di soggetti produttori;
c) effettuare  analisi dei  costi e  valutazioni di  efficacia di
   programmi  e  progetti  di  riordino  del  Servizio  sanitario
   regionale;
d) elaborare procedure di gestione aziendale.

ARTICOLO 87
(Organizzazione, attività  e rapporto  degli osservatori  con le
strutture tecniche regionali)

1. Gli  osservatori possono  produrre  elaborati  in  proprio  od
avvalersi di  collaborazioni esterne.  Ai fini predetti essi sono
autorizzati all'accesso  a tutti  i flussi di dati attinenti alla
salute  a   carattere  regionale   dovunque  collocati,   ed   in
particolare:

a) scheda di dimissione ospedaliera;
b) interruzioni volontarie di gravidanza;
c) archivio malattie infettive;
d) archivio regionale AIDS;
e) registro malformazioni;
f) archivio regionale di mortalità;
g) registro tumori toscano ed altri eventuali attinenti;
h) servizi  di elaborazione  dati e  verifica di  qualità  delle
   Aziende sanitarie e strutture private.

2. L'accesso  ai flussi  di dati  di cui al comma 1, comprende la
possibilità  di   trattamento  dei   dati  sensibili  a  livello
individuale   nominativo   o   comunque   identificabile.   Detto
trattamento avviene  sotto la  responsabilità  dei  coordinatori
degli  osservatori,  d'intesa  con  il  responsabile  di  ciascun
flusso, nel rispetto della legge 675/1996.

3. Le  collaborazioni esterne  avvengono su  progetti specifici e
sono finalizzate  ad ottimizzare  le  competenze  presenti  nella
regione nei  campi di  interesse. Gli osservatori si avvalgono di
una rete di strutture competenti, della quale promuovono anche il
coordinamento,  avuto   riguardo  ai   progetti   specifici   che
coinvolgono le diverse pluriarticolazioni della rete.
4. Gli osservatori collaborano altresì su specifici progetti con
le Università  toscane, il  Consiglio Nazionale  delle Ricerche,
gli enti di ricerca e le società scientifiche di settore.

5.  Gli   osservatori  promuovono   un  permanente   contatto   e
collaborazione con  le Aziende  sanitarie e  gli istituti privati
che partecipano  con le  proprie attività  alla  individuazione,
fattibilità  e   realizzazione  dei  progetti  di  lavoro  degli
osservatori.

6. I  rapporti operativi fra gli osservatori e le strutture delle
Aziende  sanitarie   interessate  sono  regolamentati  attraverso
specifici    accordi     convenzionali    fra    le    rispettive
amministrazioni.

CAPO II
CONSIGLIO SANITARIO REGIONALE

ARTICOLO 88
(Consiglio sanitario regionale)

1. Il  C.S.R., già  istituito, è  organismo tecnico  consultivo
della Giunta e del Consiglio regionale.

2. Il  C.S.R. ha  sede presso  il centro direzionale della Giunta
regionale.

ARTICOLO 89
(Funzioni)

1. Il C.S.R. svolge le seguenti funzioni:

a) consulenza  in  materia  di  organizzazione  e  programmazione
   sanitaria;
b) parere sui provvedimenti di contenuto tecnico sanitario.

ARTICOLO 90
(Organi)

1. Sono organi del C.S.R.:

a) il presidente;
b) il vice presidente;
c) l'ufficio di presidenza;
d) l'assemblea.

ARTICOLO 91
(Presidente)

1. Il  C.S.R. è  presieduto dall'assessore  regionale competente
con il compito di:

a) convocare e presiedere l'assemblea del C.S.R.;
b) presiedere l'ufficio di presidenza;
c) proporre all'ufficio di presidenza il programma di attività e
   l'ordine del giorno dei lavori;
d) sovrintendere  all'attuazione dei  programmi di  attività del
   C.S.R.;
e) presentare  annualmente al  Consiglio regionale  e alla Giunta
   regionale la relazione sull'attività del C.S.R.;
f) proporre al C.S.R. il regolamento interno.

ARTICOLO 92
(Vice presidente)

1. Il vice presidente del C.S.R. è il presidente in carica della
Federazione Regionale Toscana dell'Ordine dei Medici.

2. Il vice presidente è delegato dal presidente a svolgere tutte
le funzioni di cui all'art. 91.

ARTICOLO 93
(Ufficio di presidenza. Composizione e funzioni)

1. L'ufficio di presidenza è composto:

a) dal presidente del C.S.R.;
b) dal vice presidente del C.S.R.;
c) da sei membri eletti al proprio interno dall'assemblea;
d) dal  coordinatore del  competente  dipartimento  della  Giunta
   regionale;

2. L'ufficio di presidenza ha il compito di:

a) proporre  all'assemblea il  programma di  attività annuale  e
   pluriennale del C.S.R.;
b) determinare l'ordine del giorno dei lavori;
c) costituire  i gruppi  di lavoro  e proporre  all'assemblea  le
   commissioni permanenti o speciali e i relativi membri;
d) designare  gli esperti  regionali o  extraregionali chiamati a
   collaborare con le commissioni di cui alla lett. c), assegnare
   alle medesime  l'esame dei  provvedimenti e decidere in ordine
   ai pareri da sottoporre all'esame dell'assemblea;
e) promuovere,   d'intesa    con  la  direzione  dell'A.R.S.,  il
   coordinamento delle rispettive attività.

3. L'Ufficio  di presidenza può attivare procedure d'urgenza per
la  formulazione   dei  pareri  sui  provvedimenti  regionali  di
contenuto tecnico  sanitario di  cui all'art. 95, comma 1 lettera
b), informandone l'assemblea nella prima seduta utile.

ARTICOLO 94
(Assemblea. Composizione)

1. L'assemblea del C.S.R. è composta:

a) dal presidente del C.S.R. che la presiede;
b) dal  presidente in  carica della  Federazione Regionale  degli
   Ordini dei Medici;
c) da ventotto membri, medici di comprovata esperienza, designati
   dalla Federazione  di cui  alla precedente  lettera b), di cui
   tre medici  di medicina generale, un pediatra di libera scelta
   e 24  specialisti  individuati  nell'ambito  delle  discipline
   riferite  alle   aree  funzionali   ospedaliere,  alle  unità
   funzionali territoriali  e al  dipartimento della prevenzione,
   tenendo conto delle varie realtà territoriali;
d) da   quattordici  rappresentanti  designati  da  ciascuno  dei
   seguenti organismi professionali:

   - uno dall'Ordine Regionale dei Veterinari;
   - uno    dalla    Federazione    Regionale  degli  Ordini  dei
     Farmacisti;
   - uno dall'Ordine Regionale degli Psicologi;
   - uno    dalle    Commissioni  Provinciali  Odontoiatri  della
     Toscana;
   - uno dalla Federazione Nazionale dei Biologi;
   - uno dalla Federazione Regionale dei Chimici;
   - due  dal Coordinamento  Regionale Collegi  IPASVI, di cui un
     dietista;
   - uno dal Coordinamento Regionale Collegi Ostetriche;
   - uno    dal    Coordinamento  Regionale  Collegi  tecnici  di
     Radiologia;
   - quattro   scelti    tra    i    dirigenti  dalle  rispettive
     organizzazioni professionali di cui, un tecnico di vigilanza
     e ispezione,  un tecnico  di laboratorio,  un tecnico  della
     riabilitazione, un assistente sanitario;
   
e) tre  direttori sanitari  delle Aziende unità sanitarie locali
   ed un direttore sanitario delle Aziende ospedaliere;
f) due    direttori    sanitari    designati  dalle  associazioni
   rappresentative degli istituti privati;
g) tre    esperti  in  materia  sanitaria  eletti  dal  Consiglio
   regionale con voto limitato;

2. Il  presidente del  C.S.R. invita a partecipare all'assemblea,
con diritto  di voto,  il  direttore  generale  dell'ARPAT  e  il
presidente della  Commissione  regionale  di  bioetica,  per  gli
argomenti di rispettiva competenza.

3. I  membri di  cui al  comma 1,  lett. b),  c), d), e), f) e g)
durano in carica dalla data di nomina o di elezione fino a quella
di insediamento del Consiglio regionale.

4. In sede di prima applicazione della presente legge, i medesimi
membri durano  in carica  fino alla  data di  un anno dalla prima
riunione del C.S.R. successiva alle elezioni regionali.

5. I  membri di  cui al  comma 1  lett.  e)  sono  designati  dai
direttori generali rispettivamente delle Aziende unità sanitarie
locali e delle Aziende ospedaliere.

6. I  membri del C.S.R. sono nominati dal Consiglio regionale, su
proposta della  Giunta regionale fatta eccezione degli esperti di
cui al  comma 1,  lett.  g).  A  tal  fine  le  designazioni  dei
componenti di  cui al  comma  1,  lett.  c),  d),  e),  f),  sono
trasmesse alla  Giunta medesima  entro 60  giorni dalla  data  di
scadenza del  Consiglio regionale  o dalla data indicata al comma
4.

7. La  Giunta  trasmette  le  proposte  di  nomina  al  Consiglio
regionale non  appena il  numero delle  designazioni pervenute ai
sensi del  comma 6,  unitamente a quello dei componenti di cui al
comma 1,  lett. b),  c), e),  f), rappresenti  la maggioranza dei
componenti del C.S.R.

8. La  sostituzione per un qualsiasi motivo di uno dei componenti
dell'assemblea, avviene  con le  procedure  di  cui  al  presente
articolo.

9. Sono  fatte salve  le vigenti  norme in  materia di  nomine  e
designazione in enti o organismi operanti nella Regione.

ARTICOLO 95
(Assemblea. Funzioni)

1. L'assemblea svolge le seguenti funzioni:

a) consulenza   e    proposta  in  materia  di  organizzazione  e
   programmazione sanitaria;
b) pareri   sui  provvedimenti  regionali  di  contenuto  tecnico
   sanitario;
c) parere obbligatorio sugli atti aventi carattere programmatorio
   o dispositivo  generale e  sugli  atti  finali  di  tutti  gli
   organismi tecnico sanitari di nomina regionale;
d) adozione,  entro 30  giorni dall'insediamento, del regolamento
   interno su proposta del presidente;
e) nomina  nella prima  seduta a  maggioranza  semplice  dei  sei
   membri dell'ufficio di presidenza scelti al proprio interno di
   cui almeno  uno tra  i componenti di cui all'art. 94, comma 1,
   lett. d);
f) adozione del programma annuale di attività;
g) supporto  al monitoraggio  dei  livelli  di  assistenza,  alla
   verifica  della  qualità  del  servizio,  all'attuazione  del
   sistema dell'accreditamento  e alla  elaborazione dei progetti
   innovativi sperimentali.  A tal  fine può  richiedere  studi,
   consulenze o ricerche all'A.R.S.;
h) collaborazione    alla    stesura  della  relazione  sanitaria
   regionale;
i) promozione,  anche in  collaborazione con  soggetti pubblici e
   privati, di iniziative formative e culturali, nonché di studi
   e ricerche;
l) promozione    della  elaborazione  ed  espressione  di  parere
   obbligatorio sulle  linee guida  e sui  percorsi assistenziali
   nonché   sui    protocolli    diagnostico    e    terapeutico
   riabilitativi, in  collaborazione con le società scientifiche
   e la Federazione degli Ordini;
m) designazione  dei membri di propria competenza negli organismi
   tecnico sanitari regionali;
n) espressione   di  eventuali  pareri  su  provvedimenti  aventi
   carattere sanitario  a richiesta  delle  Aziende  sanitarie  e
   delle Conferenze dei Sindaci;
o) nomina delle commissioni di cui all'art. 97.

2. Per lo svolgimento dei propri compiti il C.S.R. può avvalersi
di esperti  nominati dal  presidente su  proposta dell'ufficio di
presidenza,  scelti   anche  su   designazione   delle   società
scientifiche di  settore.  A  tali  esperti  spetta  il  compenso
previsto per i componenti dell'assemblea.

3. Alle  sedute  dell'assemblea  partecipa  il  coordinatore  del
competente dipartimento  della  Giunta  regionale,  il  quale,  a
richiesta  del  presidente,  può  invitare  i  funzionari  della
Regione e  delle Aziende  interessate per  la  trattazione  degli
argomenti di rispettiva competenza.

4. Le  riunioni  dell'assemblea  non  sono  pubbliche.  Gli  atti
inerenti  materie  di  interesse  generale  sono  pubblicati  per
decisione  del   presidente  del   C.S.R.,  anche   su  richiesta
dell'ufficio di presidenza.

ARTICOLO 96
(Regolamento)

1. Il  regolamento del  C.S.R.  è  adottato  dall'assemblea,  su
proposta  del   presidente,  entro  30  giorni  dalla  seduta  di
insediamento.

2. Il  regolamento definisce  le norme  per l'organizzazione e il
funzionamento del  C.S.R. e  le articolazioni  di funzioni di cui
all'art. 97.

ARTICOLO 97
(Articolazioni di funzioni)

1.  Il   C.S.R.  articola  le  proprie  funzioni  in  commissioni
permanenti e speciali, per la trattazione di specifiche tematiche
alle quali  possono essere  chiamati a  partecipare esperti anche
esterni al Servizio sanitario regionale.

2. Le commissioni permanenti di cui al comma 1, sono:

a) la commissione per la formazione sanitaria;
b) la commissione per l'innovazione e la sperimentazione.

3. La commissione per la formazione sanitaria ha il compito di:

a) formulare proposte in ordine ai fabbisogni formativi;
b) esprimere  pareri  sui  provvedimenti  regionali  inerenti  la
   formazione;
c) formulare proposte sugli obiettivi didattici e indirizzi per i
   piani formativi aziendali e regionali con particolare riguardo
   ai corsi post laurea e post diploma;
d) fornire  indicazione sui  requisiti per l'accreditamento delle
   strutture formativi  e del  personale docente  e tutoriale sia
   del Servizio sanitario che dell'Università;
e) proporre  linee guida  formative per  il  personale  impegnato
   nella verifica di qualità e nell'accreditamento.

4. La  commissione per  l'innovazione e  la sperimentazione ha il
compito di:

a) esprimere  parere sui  progetti di  innovazione tecnologica ed
   organizzativa nel settore della sanità;
b) svolgere  attività di consulenza, studio e ricerca in materia
   di  innovazione   tecnologica  e   gestionale  delle   Aziende
   sanitarie.

5. Ulteriori  commissioni permanenti  o speciali, per particolari
tematiche, possono  essere previste  in relazione  agli obiettivi
fissati dagli atti di programmazione regionale.

ARTICOLO 98
(Struttura)

1. Per  lo svolgimento delle proprie funzioni il C.S.R. si avvale
di un'apposita  struttura tecnica  cui è  preposto un  dirigente
responsabile, coadiuvato da funzionari e personale amministrativo
del dipartimento della Giunta regionale competente per materia.

2. La  Giunta regionale  provvede alla  messa a  disposizione del
C.S.R. di  una sede  idonea, nonché del materiale indispensabile
per lo svolgimento dei compiti ad esso assegnati.

ARTICOLO 99
(Indennità e rimborso spese)

1. Ai  membri dell'ufficio di presidenza individuati all'art. 93,
comma 1 lettere b) e c), è corrisposta una indennità mensile di
carica nella  misura  definita  con  deliberazione  della  Giunta
regionale, in  analogia a  quanto previsto  per organismi  simili
operanti nella Regione.

2. Agli  altri membri  del C.S.R.,  nonché ai componenti esterni
delle  commissioni  permanenti  e  speciali  è  corrisposta  una
indennità di  presenza per  l'effettiva partecipazione  ad  ogni
seduta e  per non  più di  una seduta  al giorno,  nella  misura
definita con  deliberazione della Giunta regionale, in analogia a
quanto previsto per organismi simili operanti nella Regione.

3. Ai  soggetti di  cui al  comma 1 e 2, spetta il rimborso spese
nella misura stabilita per i dirigenti regionali.

4. All'attività  amministrativa necessaria  per il funzionamento
del C.S.R.  si provvede  in conformità  a quanto stabilito dalla
legge regionale  7 novembre  1994, n.81  (Recepimento del Decreto
Legislativo 3  febbraio  1993,  n.29.  Modifiche  all'ordinamento
della  dirigenza   e  della   struttura  operativa  regionale)  e
successive modifiche e integrazioni.

TITOLO VIII
PATRIMONIO CONTABILITÀ E CONTRATTI

CAPO I
PATRIMONIO

ARTICOLO 100
(Trasferimento dei beni)

1. Con  decreti del  Presidente della  Giunta  regionale,  previa
deliberazione del Consiglio regionale proposta dalla Giunta, sono
trasferiti, con  i criteri  e le modalità di cui ai commi 3, 4 e
5, alle Aziende sanitarie i beni facenti parte del patrimonio dei
Comuni che  alla data del 31 marzo 1996 presentino i requisiti di
cui al comma 2 e per i quali non sono state attivate le procedure
di trasferimento  ai sensi  della normativa  regionale in  vigore
alla medesima data.

2. Sono  trasferiti alle  Aziende sanitarie  i beni di proprietà
dei Comuni che presentino i seguenti requisiti:

a) destinazione e scopi esclusivamente sanitari;
b) beni  immobili ad  utilizzazione promiscua, con destinazione e
   scopi esclusivamente  sanitari per  la  parte  prevalente  del
   bene;
c) individuazione  in programmi  di investimento  finanziati  con
   risorse sanitarie e deliberati dal Consiglio regionale.

3. Sono  altresì trasferiti con le modalità di cui al comma 1 i
beni da  reddito e  i beni  mobili iscritti negli inventari delle
Aziende  sanitarie   o  risultanti  dalla  loro  contabilità  di
magazzino alla  data del  31 marzo 1996 per i quali non risultano
attivate le  procedure di  trasferimento ai sensi della normativa
regionale in  vigore alla medesima data, ovvero i beni da reddito
e i  beni mobili iscritti negli inventari delle Aziende sanitarie
o risultanti  dalla loro  contabilità di  magazzino alla data di
entrata in vigore della presente legge.

4. Ai fini dell'attivazione delle procedure di cui al comma 1 per
i beni per i quali dette procedure non risultino ancora iniziate,
i  direttori  generali  delle  Aziende  unità  sanitarie  locali
deliberano un  atto ricognitivo  dei  beni  di  cui  al  presente
articolo distintamente  indicati per  le singole categorie con la
specificazione del  valore dei  beni stessi,  e  dei  riferimenti
catastali. Tale  atto è,  trasmesso alla  Giunta regionale  e al
Sindaco del  Comune sul  cui territorio si trova il bene immobile
il quale,  sentita la  Conferenza dei Sindaci, esprime il proprio
parere alla Giunta regionale stessa nei 30 giorni successivi alla
data di ricevimento.

5. Il  parere di  cui al comma 4 è obbligatoriamente espresso in
merito:

a) ai  beni  appartenenti  o  comunque  in  dotazione  ai  Comuni
   destinati a  servizi igienico  sanitari e  costituenti beni di
   prima dotazione delle unità sanitarie locali alla data del 24
   maggio 1980  ai sensi  del la normativa regionale vigente alla
   medesima data;
b) ai  beni acquisiti dai Comuni successivamente alla data di cui
   alla lettera a) con autonome fonti di finanziamento;
c) ai  beni sede  delle  aziende  farmaceutiche  provenienti  dai
   disciolti  enti  ospedalieri,  indipendentemente  dalle  forme
   giuridiche utilizzate per la loro gestione;
d) ai beni su cui deve essere posto un vincolo di destinazione ai
   sensi del piano regionale di assistenza sociale di cui alla LR
   72/97.

6. Nel  caso in  cui il parere del Sindaco di cui al comma 5, non
sia in  tutto o  in parte,  favorevole o non sia reso nei termini
prescritti, la  Giunta regionale  convoca il  Sindaco o i Sindaci
dei Comuni  ove sono  posti i  beni da  individuare ai  fini  del
trasferimento e  il direttore  generale della  Azienda  sanitaria
interessata, al  fine di  acquisire il parere non espresso ovvero
al fine di comporre le divergenti posizioni. La Giunta regionale,
esperite le  procedure dei  commi 5  e 6,  propone  al  Consiglio
regionale apposito  atto deliberativo  motivato per la definitiva
destinazione dei beni da trasferire.

7.  Il   Presidente  della   Giunta   regionale   adotta   previa
deliberazione del Consiglio regionale di cui al comma 6 i decreti
per il  conseguente trasferimento alle Aziende sanitarie dei beni
individuati ai sensi dei commi 4, 5 e 6.

8. Le Aziende sanitarie ed i Comuni, sulla base degli elenchi dei
beni  da   trasferire   deliberati   dal   Consiglio   regionale,
trasmettono  alla   Giunta  regionale   i  dati   necessari  alla
predisposizione  dei   decreti  di  trasferimento  e  curano  gli
eventuali aggiornamenti catastali.

9. I  decreti di  trasferimento costituiscono  titolo,  ai  sensi
dell'art. 5,  comma 3,  del decreto  delegato, per le conseguenti
trascrizioni, registrazioni  e volture e per tutti gli altri atti
connessi al  trasferimento ai  quali provvede l'Azienda sanitaria
nei termini di legge.

10. I  beni sono  trasferiti nello stato di fatto e di diritto in
cui  si   trovano  alla   data  di   emanazione  del  decreto  di
trasferimento.

11. I  beni trasferiti  ai sensi  del presente  articolo, che  si
trovino  nella   disponibilità  dei   Comuni,  sono   consegnati
all'Azienda sanitaria entro 60 giorni dall'emanazione del decreto
di trasferimento;  della consegna  è  redatto  apposito  verbale
sottoscritto dal Sindaco e dal direttore generale.

12. Per  i beni  per i quali alla data di entrata in vigore della
presente  legge   risulti   già   iniziata   la   procedura   di
trasferimento le  procedure medesime  sono  concluse  secondo  la
normativa vigente al momento della loro attivazione.

ARTICOLO 101
(Rapporti giuridici attinenti ai beni trasferiti)

1. Sono  attribuiti  alle  Aziende  sanitarie  tutti  i  rapporti
giuridici connessi ai beni loro trasferiti.

2. Alla  ricognizione dei rapporti trasferiti si provvede in sede
di consegna  alle Aziende  sanitarie  e  mediante  redazione  dì
apposito  verbale   sottoscritto  dal  Sindaco  e  dal  direttore
generale.

ARTICOLO 102
(Aziende sanitarie destinatarie dei trasferimenti)

1. Salvo quanto stabilito dal successivo comma 2 e dall'art. 100,
comma 12,  i beni  di proprietà  dei Comuni  di cui all'art. 100
sono trasferiti  alla Azienda  USL nel cui ambito territoriale di
riferimento hanno sede.

2. Sono  trasferiti alla  rispettiva Azienda  ospedaliera, i beni
che, in base alla destinazione economico gestionale afferivano al
presidio  ospedaliero  trasformato  in  Azienda  ai  sensi  della
normativa  regionale.   Sono  altresì   trasferiti   all'Azienda
ospedaliera quei  beni da reddito che, già vincolati alla unità
sanitaria locale  di afferenza del medesimo presidio ospedaliero,
provengono dall'originario ente ospedaliero da cui l'Azienda trae
origine.

ARTICOLO 103
(Acquisizione ed utilizzazione del patrimonio)

1. Per  i beni immobili sia strumentali che da reddito le Aziende
sanitarie comunicano  alla  Giunta  regionale  le  iniziative  di
trasferimento a  terzi di diritti reali che intendono adottare ai
sensi dell'art.  5, comma  2, del  decreto delegato,  nonché  le
iniziative di  dismissione dalle  funzioni istituzionali  di beni
strumentali.  La   Giunta  regionale,   nei   40   giorni   dalla
comunicazione, può interdire l'iniziativa motivando in relazione
ai previsti  risultati di  gestione o  alle indicazioni del piano
sanitario regionale.  Si prescinde  dal procedimento  di  cui  al
presente comma  qualora la  specifica iniziativa  sia stata  già
prevista negli  atti di  programmazione aziendale  o nel bilancio
pluriennale dell'Azienda.

2. Le  Aziende sanitarie  provvedono allo  smobilizzo dei beni da
reddito   e   dei   beni   immobili   dismessi   dalle   funzioni
istituzionali. A tal fine gli atti di programmazione aziendale ed
il bilancio  pluriennale devono  prevedere l'alienazione  di tali
beni, quali  risultino  di  proprietà  dell'Azienda  al  momento
dell'adozione del  piano, e  deve  disporre  l'utilizzazione  dei
relativi   proventi    per   finanziarie   il   programma   degli
investimenti. Le  previsioni di smobilizzo vincolano i successivi
piani aziendali e bilanci pluriennali.

3.  Le  Aziende  sanitarie  possono  accettare  la  donazione  di
attrezzature  complete   ovvero  di  somme  di  denaro  destinate
all'acquisto di  determinate attrezzature soltanto qualora esista
un mercato concorrenziale per l'acquisto dei materiali di consumo
connessi alla  loro utilizzazione  o, comunque,  qualora il  loro
acquisto sia  stato previsto  nel piano  attuativo e nel bilancio
pluriennale già adottati.

4. Il  comodato di  attrezzature è consentito esclusivamente per
poter svolgere  sperimentazioni di comune interesse del comodante
e del  comodatario. Il  comodato di beni può comunque costituire
oggetto accessorio  del contratto  concernente la  fornitura  dei
relativi materiali di consumo.

ARTICOLO 104
(Procedura di alienazione dei beni immobili)

1. Per  poter avviare  gli adempimenti per l'alienazione dei beni
immobili è necessaria l'adozione da parte del direttore generale
dell'Azienda sanitaria  di un  provvedimento che,  in conformità
alle previsioni  dei piani  attuativi e dei bilancio pluriennale,
individua i  beni  da  alienare  indicando  il  prezzo  di  stima
determinato con  le modalità  di cui all'art. 124, comma 5, e la
procedura da adottare.

2. I  beni  immobili  sono  alienati  con  offerta  al  pubblico.
Dell'alienazione è dato pubblico avviso sul Bollettino Ufficiale
della Regione  Toscana e  almeno su  due quotidiani nazionali, di
cui uno  avente particolare  diffusione sul territorio regionale.
L'Azienda sanitaria  può attuare  ulteriori forme di pubblicità
in ordine all'alienazione.

3. Il pubblico avviso contiene la descrizione del bene, il prezzo
di  stima,   le  modalità  di  svolgimento  della  procedura  di
alienazione, l'individuazione  del responsabile  del procedimento
nonché il termine per la presentazione delle offerte.

4. Ai fini dell'aggiudicazione non sono ammesse offerte inferiori
al prezzo di stima.

5. L'alienazione è disposta a favore del soggetto che ha offerto
il miglior  prezzo, fermo  restando il  diritto di  prelazione da
esercitare nei  casi e  con le  modalità previsti  dalla vigente
legislazione.

6. Ove  siano presentate  offerte da parte di Enti locali nel cui
territorio insiste  il  bene,  ovvero  di  altre  Amministrazioni
pubbliche, queste,  purché ammissibili ai sensi dei commi 4 e 5,
prevalgono in  caso di  parità, fermo  restando  il  diritto  di
prelazione di cui al comma 5 sulle offerte presentate da privati.

7. In  caso di  concorrenza di offerte di pari valore da parte di
più soggetti  di cui ai commi 5 e 6, l'Azienda sanitaria procede
mediante trattativa  privata tra  i medesimi  e aggiudica il bene
alla migliore offerta.

8. In caso di mancata presentazione di offerte o in presenza solo
di offerte  inammissibili,  l'Azienda  sanitaria  può  procedere
all'alienazione  a   trattativa  privata,   anche  ad  un  prezzo
inferiore  a   quello  di   stima,  purché   congruo  al  valore
dell'immobile.

9. I  beni immobili possono essere alienati altresì a trattativa
privata in  presenza di  specifiche clausole  di urgenza riferite
all'esigenza  di   dover  assicurare   efficacia  ed   efficienza
all'attività  aziendale.  A  tal  fine,  il  direttore  generale
dell'Azienda sanitaria  avvia la  relativa  procedura  attraverso
l'adozione di  apposito provvedimento  motivato che giustifica il
ricorso alla  procedura predetta  con  riguardo  all'esigenza  di
assicurare  immediate   risorse  finanziarie   da  destinare   al
completamento dei  programmi di  investimento.  Con  la  predetta
deliberazione sono specificate le caratteristiche del bene di cui
al comma  3 nonché  sono indicati  i soggetti da interpellare di
cui almeno due pubblici, nonché, obbligatoriamente, la Provincia
ed il Comune sul cui territorio insiste il bene stesso.

ARTICOLO 105
(Inventario dei beni immobili e mobili)

1. I  beni immobili  e mobili, che costituiscono immobilizzazioni
materiali, sono  descritti in  separati registri inventariali, la
cui tenuta  è disciplinata, in conformità alle disposizioni del
presente articolo, dal regolamento interno adottato dal direttore
generale di ciascuna Azienda sanitaria.

2. L'iscrizione nei registri inventariali deve mantenere distinti
i beni  strumentali all'esercizio  delle  funzioni  istituzionali
dell'Azienda da quelli in altro modo utilizzati.

3. Agli  effetti della  inventariazione, sono  assimilati ai beni
immobili le  opere d'arte  facenti parte integrante degli stessi,
ed ai  beni mobili le attrezzature sanitarie e tecniche ancorchè
connesse in  modo stabile  a beni immobili. Ai medesimi effetti i
beni mobili sono classificati in maniera da tenere distinti:

a) il mobilio per uso sanitario da quello per uso d'ufficio;
b) le attrezzature, gli apparecchi e gli strumenti sanitari dalle
   attrezzature,  dai  macchinari  tecnici  ed  economali,  dalle
   macchine per ufficio e dagli automezzi;
c) i  libri, le  riviste e  le pubblicazioni  scientifiche  dalle
   altre variamente  attinenti la  materia sanitaria, comunque in
   dotazione a biblioteche delle Aziende;
d) le opere d'arte, non facenti parte integrante di immobili, dai
   beni che rivestono interesse storico, culturale o scientifico.

4. Gli  inventari riportano,  in ordine  rispettivamente ai  beni
immobili ed a quelli mobili:

a) numero progressivo e data di carico;
b) denominazione, descrizione e caratteristiche;
c) stato di conservazione;
d) estensione,  per i  beni immobili,  e quantità,  per  i  beni
   mobili;
e) ubicazione,  titolo di  provenienza ed  altri  dati  catastali
   relativi ai beni immobili;
f) servitù, pesi ed oneri di cui il bene immobile è gravato;
g) valore  determinato ai  sensi degli  artt. 113  comma 3  e 133
   comma 1;
h) processo  produttivo cui il bene è destinato ad articolazione
   organizzativa che ha preso in carico il bene stesso.

5. I  registri inventariali  sono oggetto  di aggiornamento  ogni
qual volta  si verifichino  variazioni  nei  dati  concernenti  i
singoli beni  e comunque, per quanto attiene al loro valore, alla
chiusura di  ciascun esercizio,  in riferimento  alle  risultanze
emerse in sede di redazione del bilancio di esercizio.

6. Gli  uffici preposti  alla tenuta  degli inventari  provvedono
alla cancellazione  dei singoli beni sulla base degli atti che ne
abbiano  accertato   la  perdita,   trasferito  la  proprietà  o
dichiarato il fuori uso.

7. Nella  procedura di  dichiarazione di  fuori uso i beni mobili
che   rivestono    interesse   ai   fini   della   documentazione
dell'evoluzione storica,  culturale o  scientifica della  sanità
pubblica  devono  essere  scaricati  dal  relativo  inventario  e
riclassificati, ai  fini della inventariazione, secondo i criteri
di  cui   al  comma  3.  Nella  procedura  di  alienazione  o  di
trasferimento di  proprietà si  dovrà tenere  conto  anche  del
valore  posseduto   dai  beni   in   ordine   agli   aspetti   di
documentazione storico culturale e scientifica.

8. Le  Aziende sanitarie  per l'accertamento  della rilevanza dei
beni  ai   fini  della  documentazione  dell'evoluzione  storica,
culturale o scientifica della sanità pubblica e per stabilire le
modalità per  la loro  conservazione, tutela  e  valorizzazione,
possono avvalersi di apposite commissioni tecniche, nonché della
collaborazione  dei   competenti  organismi  dell'amministrazione
statale e  regionale direttamente  preposti alla  loro  tutela  e
valorizzazione culturale e scientifica.

ARTICOLO 106
(Consegnatari responsabili)

1.  I  beni  oggetto  di  inventariazione,  ed  i  beni  comunque
utilizzati dall'Azienda  che sarebbero oggetto di inventariazione
se fossero  di  sua  proprietà,  sono  affidati  a  consegnatari
responsabili  mediante  apposito  verbale  di  consegna  da  essi
sottoscritto.

2. Con apposita regolamentazione adottata dal direttore generale,
viene stabilita  l'individuazione dei  consegnatari responsabili,
la configurazione  di eventuali  subconsegnatari  in  rispondenza
alla struttura  organizzativa, le  loro attribuzioni,  i registri
che debbono tenere e gli eventuali controlli.

3. I  consegnatari o gli eventuali subconsegnatari, sono comunque
personalmente responsabili  dei beni  loro affidati,  nonché  di
qualsiasi danno  che possa derivare all'Azienda da loro azioni od
omissioni. Essi  devono in  ogni caso  segnalare  tempestivamente
qualsiasi esigenza di manutenzione o di ristrutturazione dei beni
immobili e  devono informare  gli uffici  competenti di qualsiasi
evento che  renda necessario  intraprendere azioni a difesa della
proprietà o del possesso dei beni.

ARTICOLO 107
(Beni di consumo e contabilità di magazzino)

1. Sono  esclusi dalla inventariazione di cui all'art. 105 i beni
di  consumo.   Tali  beni   costituiscono  oggetto   di  apposita
contabilità di  magazzino, che  pone in evidenza il movimento di
essi  mediante  scritture  funzionali  a  carico  e  scarico.  La
contabilità di  magazzino è  tenuta al  fine di  realizzare  il
controllo dei  movimenti di entrata e di uscita, il controllo dei
livelli delle scorte e la rilevazione
dei consumi delle singole articolazioni organizzative.

2. I  beni mobili di valore non superiore a lire cinquecentomila,
pari a euro 255,49, sono comunque considerati beni di consumo.

3. Il  direttore generale  dell'Azienda  sanitaria  determina  le
modalità di  tenuta della contabilità di magazzino e stabilisce
le relative  procedure e  competenze, attenendosi  alle direttive
eventualmente impartite dalla Giunta regionale.

ARTICOLO 108
(Beni in visione, prova e comodato)

1. Tutti i beni che l'Azienda sanitaria ha in visione o in prova,
e quelli  di  cui  essa  abbia  la  disponibilità  a  titolo  di
comodato, sono rilevati ed annotati in apposito registro a carico
e scarico nel quale devono risultare i seguenti dati:

a) tipo di bene;
b) proprietario del bene;
c) titolo di godimento;
d) data di consegna ed estremi della bolla di accompagnamento;
e) valore del bene;
f) struttura    aziendale    che  utilizza  il  bene  e  relativo
   consegnatario;
g) data di restituzione ed estremi del documento di consegna.

2. Il  direttore generale  disciplina  con  apposito  regolamento
l'utilizzazione dei beni in visione o in prova.

CAPO II
CONTABILITÀ

ARTICOLO 109
(Bilancio pluriennale di previsione)

1. Il bilancio pluriennale è adottato in conformità allo schema
approvato dalla Giunta regionale sulla base delle indicazioni che
sono fornite dal piano sanitario regionale.

2.  Il   bilancio  pluriennale,   nel  rispetto  delle  direttive
impartite  dalla   Regione,  traduce   in  termini  economici  le
indicazioni del  piano attuativo,  con particolare  riguardo agli
investimenti programmati per il triennio considerato.

3. A  tal fine,  il bilancio  pluriennale espone i dati economici
previsionali distinti per esercizio derivanti dall'attuazione del
piano ed  a giustificazione del medesimo. Al bilancio pluriennale
è  allegato  il  piano  degli  investimenti,  che  definisce  le
iniziative  da   intraprendere  e  ne  quantifica  le  spese  con
l'indicazione  delle  relative  modalità  di  finanziamento  per
ciascun esercizio.

4. Il  bilancio pluriennale  è  aggiornato  per  scorrimento  ed
adottato annualmente,  assieme al  bilancio preventivo  economico
annuale.

5. Il  bilancio pluriennale è corredato da una nota illustrativa
e da  una relazione  del direttore generale: la nota illustrativa
esplicita  i   criteri  impiegati   nella  sua  elaborazione;  la
relazione  del   direttore  evidenzia   i  collegamenti  con  gli
obiettivi del piano attuativo.

ARTICOLO 110
(Bilancio preventivo economico annuale)

1.  Il   bilancio  preventivo  economico  annuale  disaggrega  la
proiezione economica  del bilancio  pluriennale in relazione alle
funzioni  ed   ai  servizi   da  svolgere,   alla   articolazione
organizzativa dell'Azienda  o  ai  progetti  indicati  dal  piano
attuativo, in  modo da  evidenziare gli  specifici  apporti  alla
formazione delle  singole poste previste dal bilancio pluriennale
per il primo esercizio del periodo considerato.

2. Il  bilancio preventivo  economico annuale  mette in  separata
evidenza i  servizi socio  assistenziali  ed  è  predisposto  in
conformità allo  schema approvato  dalla Giunta regionale, anche
in considerazione  del contenuto  del piano  sanitario regionale.
Per le  Aziende unità  sanitarie locali è fatto obbligo di dare
rendicontazione delle  spese per  le funzioni socio assistenziali
delegate dagli Enti locali.

3. Il  bilancio preventivo  economico annuale è corredato da una
nota illustrativa  che esplicita  i criteri  impiegati nella  sua
elaborazione e  da  una  relazione  del  direttore  generale  che
evidenza i  collegamenti con gli obiettivi del programma annuale.
Al bilancio annuale è allegato il prospetto delle previsioni sui
flussi di cassa, strutturato in conformità alle disposizioni sul
consolidamento  dei  conti  pubblici.  Al  bilancio  è  altresì
allegato il  piano annuale  degli investimenti  che definisce  le
destinazioni  e  le  modalità  di  finanziamento  degli  stessi,
qualora presenti modifiche rispetto a quello allegato al bilancio
pluriennale.

ARTICOLO 111
(Bilancio di esercizio)

1.  Il   bilancio  di   esercizio   rappresenta   la   situazione
patrimoniale, finanziaria  ed economica dell'Azienda, relativa al
periodo considerato.

2. Il  bilancio di esercizio si compone dello stato patrimoniale,
del  conto  economico  e  della  nota  integrativa,  per  la  cui
redazione si  applicano gli  artt. 2423  e  seguenti  del  codice
civile.

3. La  struttura del  bilancio di esercizio deve conformarsi allo
schema deliberato  dalla Giunta  regionale; qualora  tale  schema
differisca da  quello prescritto dal decreto interministeriale di
cui all'art. 5 comma 6 del decreto delegato, le Aziende sanitarie
devono provvedere  ad una  ulteriore classificazione  dello stato
patrimoniale e del conto economico secondo la disciplina statale.

4. L'eventuale  risultato positivo  di esercizio è accantonato a
riserva. Almeno  il 20%  dell'accantonamento a  riserva  è  reso
indisponibile per  ripianare  eventuali  perdite  nei  successivi
esercizi; la  restante parte  dell'accantonamento a  riserva può
essere destinata  ad investimenti  o ad  iniziative straordinarie
per il funzionamento dell'Azienda.

5. Il  bilancio di  esercizio è  corredato da  una relazione del
direttore generale, predisposta secondo le direttive della Giunta
regionale,  nonché   da  allegati  illustrativi  della  gestione
finanziaria.

6. La relazione del direttore generale, in particolare evidenzia:

a) gli  scostamenti dei risultati rispetto ai bilanci preventivi,
   fornendone le relative spiegazioni;
b) le  cause dell'eventuale  perdita di  esercizio indicandone le
   modalità di ripiano;
c) i  risultati conseguiti  in termini  di servizi e prestazioni,
   con riguardo  anche agli  obiettivi del  piano attuativo e con
   distinto riferimento  all'attività sanitaria e a quella socio
   assistenziale;
d) i  dati analitici  relativi al  personale, con  le  variazioni
   intervenute durante l'anno.

7. Mediante  gli allegati illustrativi della gestione finanziaria
sono forniti i dati concernenti:

a) le   modalità    di  utilizzazione  delle  risorse  acquisite
   attraverso operazioni di indebitamento;
b) i  flussi di  cassa, aggregati  secondo  le  disposizioni  sul
   consolidamento dei conti del settore pubblico allargato.

ARTICOLO 112
(Procedimento di adozione degli atti di bilancio)

1. Il  direttore generale  dell'Azienda unità  sanitaria  locale
adotta  il   bilancio  pluriennale   ed  il  bilancio  preventivo
economico annuale e li trasmette, entro il 10 ottobre alla Giunta
regionale per  la relativa  approvazione. Entro lo stesso termine
il direttore  generale trasmette  il bilancio  pluriennale  e  il
bilancio preventivo  economico annuale  con allegata la relazione
del collegio  sindacale anche alla Conferenza dei Sindaci per gli
effetti di  cui all'art.  3, comma  14 del  decreto delegato.  La
Conferenza  rimette,   nei  successivi  20  giorni,  le  relative
osservazioni alla Giunta regionale.

2. Il  direttore  generale  dell'Azienda  ospedaliera  adotta  il
bilancio pluriennale  ed il bilancio preventivo economico annuale
e li  trasmette alla  Giunta regionale entro il 31 ottobre per la
relativa approvazione.

3.  Entro  il  30  aprile  i  direttori  generali  delle  Aziende
sanitarie adottano il bilancio di esercizio e lo trasmettono alla
Giunta regionale  per la  relativa approvazione e, nel caso delle
Aziende  unità  sanitarie  locali,  anche  alla  Conferenza  dei
Sindaci che  rimette,  nei  successivi  20  giorni,  le  relative
osservazioni alla Giunta regionale.

4. Ai  fini  del  controllo  regionale  sugli  atti  di  bilancio
dell'Azienda unità  sanitaria locale,  il termine  di 40  giorni
previsto dall'art. 34 comma 2 decorre dal momento del ricevimento
delle osservazioni  della Conferenza  dei Sindaci e, comunque dal
ventesimo giorno dal ricevimento dell'atto.

5. La  Giunta regionale  in sede  di approvazione  degli atti  di
bilancio  può   richiedere  l'adeguamento   degli  stessi   alle
prescrizioni contestualmente  impartite; di  tale adeguamento  le
Aziende sanitarie  devono  dare  atto  in  sede  di  bilancio  di
esercizio.

ARTICOLO 113
(Libri obbligatori)

1. Ciascuna  Azienda  sanitaria  deve  tenere  i  seguenti  libri
obbligatori:

a) libro giornale;
b) libro degli inventari;
e) libro dei provvedimenti del direttore generale;
d) libro delle adunanze del collegio sindacale.

2. Il  libro giornale  registra  indistintamente,  ed  in  ordine
cronologico, tutti  i fatti  di  gestione  esterna,  che  abbiano
rilievo sui risultati di esercizio.

3.  Il   libro  degli   inventari  contiene  l'indicazione  e  la
valutazione  di   tutte  le   attività  e   passività  relative
all'Azienda,  tenendo  distinte  quelle  attinenti  all'attività
sanitaria da  quelle concernenti  i servizi  socio assistenziali.
All'aggiornamento  del  libro  degli  inventari  si  provvede  al
termine dell'esercizio  e,  con  riguardo  alle  scorte  ed  alle
immobilizzazioni materiali,  si utilizzano  le  risultanze  della
contabilità di  magazzino e dell'inventario di cui all'art. 105.
Alla valutazione  degli elementi  del patrimonio  si provvede  in
conformità alle  direttive emanate  dalla  Giunta  regionale  in
coerenza con le disposizioni del codice civile.

4.  Il   libro  dei   provvedimenti  del  direttore  generale  è
costituito dalla  raccolta  degli  atti  adottati  dal  direttore
nell'esercizio delle sue funzioni di direzione ed organizzazione:
di tali atti è data diffusione all'interno dell'Azienda mediante
idonee forme di pubblicità.

5. Fatti  salvi gli  adempimenti eventualmente  prescritti  dalla
normativa vigente  in materia  tributaria, i libri obbligatori di
cui al  comma 1,  prima di  essere messi  in uso,  devono  essere
numerati progressivamente in ogni pagina, timbrati e sottoscritti
dal direttore generale e dal presidente del collegio sindacale in
ogni foglio.  Il direttore  generale e il presidente del collegio
sindacale devono  dichiarare nell'ultima  pagina di ciascun libro
il numero dei fogli che lo compongono.

ARTICOLO 114
(Contabilità generale)

1. Le  Aziende sanitarie,  mediante la  registrazione  dei  fatti
gestionali nel  libro giornale  e la  loro imputazione  ai  conti
relativi a  singole categorie di valori omogenei, provvedono alla
rilevazione dei  costi e  dei ricavi,  e della  variazioni  negli
elementi attivi  e passivi  del  patrimonio,  in  modo  da  darne
rappresentazione  nel   bilancio  di  esercizio  e  nei  relativi
allegati.

2. A  tal fine  la Giunta  regionale definisce il piano dei conti
anche in relazione alle indicazioni del piano sanitario regionale
e comunque in coerenza con il contenuto del bilancio di esercizio
e dei relativi allegati.

3. I  flussi di  cassa sono  in ogni  caso oggetto di rilevazioni
preordinate  alla   redazione  dei  prospetti  periodici  di  cui
all'art. 30  della legge  5 agosto  1978, n.  468,  e  successive
modificazioni.

4. Mediante  separate  scritturazioni  sono  inoltre  rilevati  i
crediti insorti  a favore  dell'Azienda e le obbligazioni da essa
contratte, con  l'indicazione della  data in  cui presuntivamente
risulteranno  esigibili;  l'annotazione  di  ciascuna  operazione
viene successivamente  cancellata allorchè l'obbligazione attiva
o passiva  sia stata rilevata ai sensi del precedente primo comma
o sia stata riconosciuta comunque insussistente.

ARTICOLO 115
(Sistema budgetario)

1. Le  Aziende sanitarie  adottano  il  sistema  budgetario  come
metodologia per  la formazione  del loro  piano attuativo  e come
strumento per  indirizzare ed  orientare le  scelte operative  di
realizzazione del piano.

2. Il  sistema budgetario è costituito da documenti previsionali
che, con  riguardo all'esercizio  o a  periodi più circoscritti,
definiscono,  per   i  diversi  ambiti  di  attività  e  per  le
specifiche   responsabilità   gestionali,   gli   obiettivi   da
perseguire e le risorse a tal fine disponibili, e ne verificano i
risultati raggiunti sulla base di documenti consuntivi.

3. Sulla base dei budget settoriali e parziali, come definiti dal
precedente comma  è predisposto  il budget generale dell'Azienda
che, con  riguardo all'intero esercizio, rappresenta i costi ed i
ricavi riferibili  alle articolazioni funzionali ed organizzative
dell'Azienda.

4. Con  specifico regolamento  e  nel  rispetto  delle  direttive
eventualmente impartite  dalla Regione,  l'Azienda disciplina  le
procedure, le  competenze ed  i criteri  per  la  formazione  dei
budget, definisce  gli strumenti  di controllo  e verifica  sulla
loro attuazione.

5. Il  budget  generale  dell'Azienda  è  allegato  al  bilancio
annuale di previsione.

6. Il piano sanitario regionale può prevedere forme di budget la
cui redazione è obbligatoria.

ARTICOLO 116
(Contabilità analitica)

1. Nelle  rilevazioni dei  fatti gestionali, le Aziende sanitarie
applicano un  sistema  di  contabilità  analitica,  al  fine  di
verificare costantemente  il livello  di attuazione dei budget ed
allo scopo  di elaborare  le  informazioni  economiche  richieste
dalla Regione.

2. Mediante la contabilità analitica le rilevazioni si estendono
ai  fatti   interni  di   gestione,  in   modo  da   determinare,
congiuntamente o  alternativamente,  costi,  ricavi  e  risultati
relativi a  centri di  responsabilità, ad  aree di  attività, a
servizi, alla  gestione  di  determinati  beni,  a  categorie  di
prestazioni o prodotti.

3.  Il   direttore  generale,   in  coerenza   con  le  direttive
eventualmente  impartite  al  riguardo  dalla  Giunta  regionale,
definisce  l'impostazione   della  contabilità  analitica  e  le
modalità con cui essa deve essere tenuta.

4. Il direttore generale assicura che le risultanze delle analisi
dei costi  e dei  rendimenti, nonché  i risultati  per centri di
costo  della   Azienda  sanitaria   abbiano   idonee   forme   di
pubblicità.

ARTICOLO 117
(Controllo di gestione)

1.  Al   fine  di  garantire  la  realizzazione  degli  obiettivi
programmati  e  la  corretta  ed  economica  utilizzazione  delle
risorse,  le   Aziende  sanitarie  attivano  il  controllo  della
gestione  economica  aziendale.  L'esercizio  della  funzione  di
controllo di  gestione  è  regolamentato,  in  coerenza  con  le
direttive  eventualmente   impartite  al  riguardo  dalla  Giunta
regionale, con  apposito provvedimento aziendale che definisce le
procedure da  attivarsi, le competenze e le responsabilità delle
strutture organizzative  coinvolte, gli obiettivi da perseguire e
i risultati da raggiungere.

2.  Attraverso  il  controllo  di  gestione  viene  costantemente
verificato l'andamento  dei costi, dei rendimenti e dei risultati
dell'attività aziendale e viene fatta applicazione di indicatori
di efficacia,  efficienza ed economicità previamente definiti in
coerenza con  il piano attuativo e con gli indirizzi di direzione
aziendale.  Gli   scostamenti  e   le  disfunzioni  eventualmente
riscontrate  sono   segnalate  ai  responsabili  delle  strutture
aziendali ed alla direzione aziendale.

3.  Il  controllo  di  gestione  si  avvale  dei  dati  contabili
derivanti dalla  contabilità generale  e analitica  e  dei  dati
extra contabili  distinti per  centri di responsabilità rilevati
dai flussi informativi aziendali.

ARTICOLO 118
(Responsabilità)

1. Con  provvedimento motivato,  il direttore generale provvede a
rimuovere dai rispettivi incarichi i responsabili delle strutture
aziendali, da lui nominati che non abbiano conseguito i risultati
previsti dai  budget di  loro competenza. A tal fine il direttore
generale  tiene  conto  del  grado  di  scostamento  accertato  a
consuntivo nonché  di eventuali fattori esterni ed imprevedibili
che abbiano reso impossibile conseguire i risultati preventivati.

2. I  direttori generali  delle Aziende sanitarie sono dichiarati
decaduti dal  loro incarico  qualora dal  bilancio  di  esercizio
risulti una  rilevante perdita  non addebitabile a cause estranee
alla loro  responsabilità. Alla decadenza provvede il Presidente
della Giunta  regionale con  provvedimento motivato  da  adottare
previa deliberazione della Giunta medesima.

ARTICOLO 119
(Modalità dei pagamenti e servizi di cassa)

1. Salvo  quanto stabilito  dall'art. 120,  le Aziende  sanitarie
provvedono ai  pagamenti attraverso  il loro  cassiere, al  quale
devono affluire  tutte  le  somme  comunque  riscosse  per  conto
dell'Azienda.

2. Il  servizio di  cassa è  affidato, mediante contratto, ad un
istituto di  credito che  cura  i  rapporti  con  la  sezione  di
tesoreria provinciale  dello Stato e che provvede al deposito dei
titoli e valori dell'Azienda. Il contratto disciplina altresì la
redazione dei  prospetti dei  flussi  di  cassa,  previsti  dalla
normativa vigente,  da trasmettere  al Ministero  competente ed i
relativi adempimenti a carico dell'Azienda e dell'istituto.

3. L'affidamento  del servizio  di cassa è disposto nel rispetto
della normativa  comunitaria e  nazionale vigente  e  secondo  le
procedure definite nel regolamento di cui all'art. 121. L'offerta
economicamente più  vantaggiosa viene selezionata sulla base dei
seguenti elementi di valutazione:

a) migliori condizioni in ordine ai tassi di interesse,
b) condizioni di valuta,
c) tempi massimi di esecuzione dei pagamenti,
d) numero e distribuzione territoriale degli sportelli aggiuntivi
   rispetto  alla  dotazione  minima  richiesta  nel  bando  come
   requisito per l'aggiudicazione,
e) entità   di  possibili  conferimenti  straordinari  in  conto
   capitale.

Nella scelta  dell'affidatario si  può tener conto, altresì, di
ulteriori servizi offerti e delle relative condizioni.

4. Qualora  il servizio  sia affidato  ad un  gruppo di  istituti
creditizi, il  contratto deve  individuare l'istituto capofila in
grado di rispondere nei confronti dell'Azienda e della sezione di
tesoreria provinciale dello Stato.

5. Le  Aziende  sanitarie  possono  ricorrere  all'accensione  di
anticipazioni con  il loro  cassiere nella  misura massima  di un
dodicesimo  dell'ammontare  annuo  del  valore  della  produzione
previsto nel  bilancio preventivo  annuale  al  netto  dei  costi
capitalizzati e detratti i costi per mobilità sanitaria passiva.

6. Il  direttore generale  individua i  funzionari preposti  alla
riscossione delle entrate, disciplina le procedure per disporre i
pagamenti e determina le relative competenze.

ARTICOLO 120
(Casse economali)

1. Ciascuna Azienda sanitaria disciplina con apposito regolamento
il servizio di cassa economale, che può articolarsi in una cassa
centrale ed  in casse periferiche. Il servizio di cassa economale
effettua direttamente  i pagamenti  in  contanti  e  rimborsa,  o
anticipa, le somme per i pagamenti effettuati o da effettuare, in
contanti.

2. Le  somme messe a disposizione del servizio di cassa economale
non   possono    eccedere   l'ammontare   complessivo   stabilito
dall'apposito regolamento aziendale e sono reintegrabili in corso
di esercizio previa rendicontazione delle somme già spese.

3. I cassieri devono annotare su un registro cronologico tutte le
operazioni effettuate  e non  possono  eseguire  alcun  pagamento
senza l'autorizzazione dell'ufficio competente.

4. Al termine di ciascun esercizio i responsabili degli uffici di
economato rendono  il conto  della gestione. Il conto deve essere
inoltre reso  allorchè siano  da integrare  le disponibilità  o
allorquando, per  qualsiasi ragione, il responsabile dell'ufficio
economato sia cessato dal proprio incarico.

CAPO III
ATTIVITÀ CONTRATTUALE

ARTICOLO 121
(Regolamento aziendale dell'attività contrattuale)

1. Nei  limiti di  quanto disposto  dalla normativa comunitaria e
nazionale  vigente,   l'attività  contrattuale  dell'Azienda  è
disciplinata con  apposito  regolamento  adottato  dal  direttore
generale in  esecuzione dell'atto  aziendale di  cui all'art.  3,
comma 1-bis del decreto delegato.

2.  Nel   rispetto  dei   principi  di   efficienza,   efficacia,
economicità e  trasparenza che  informano l'attività aziendale,
il  regolamento   dell'attività   contrattuale   disciplina   in
particolare:

a) forme    e  modalità  di  contrattazione  in  relazione  alla
   dimensione economica dei contratti ed alla tipologia di beni e
   servizi;
b) forme  di pubblicità delle procedure di scelta del contraente
   e degli  esiti delle  stesse, eventualmente  diversificate  in
   relazione agli  elementi di  cui alla  lettera a),  e relative
   modalità di svolgimento;
c) contenuti essenziali degli atti di gara;
d) procedure di controllo sull'esecuzione dei contratti;
e) spese in economia;
f) tenuta e aggiornamento dell'elenco aziendale dei fornitori.

ARTICOLO 122
(Programmazione dell'attività contrattuale)

1. Le Aziende sanitarie provvedono alla programmazione dei lavori
pubblici secondo  quanto disposto  dall'art. 14  della  legge  11
febbraio 1994 n. 109 (Legge quadro in materia di lavori pubblici)
e successive modificazioni.

2. Le  Aziende sanitarie  provvedono alla  programmazione annuale
delle forniture  e dei  servizi in modo da conseguire economie di
gestione nello  svolgimento della  loro attività contrattuale. A
tal fine,  dopo l'approvazione  del bilancio preventivo economico
annuale di cui all'art. 110, il direttore generale, tenendo anche
conto delle  esigenze segnalate  dai responsabili delle strutture
aziendali, adotta  il programma  dell'attività contrattuale e ne
dà debita  pubblicità nelle  forme previste  dal regolamento di
cui all'art.  121. Per  i contratti  che non  siano previsti  dal
programma, i  responsabili delle  strutture  devono  chiedere  la
preventiva  autorizzazione   del  direttore  generale  per  poter
assumere il provvedimento a contrattare di cui all'art. 123.

3. Le  Aziende sanitarie,  al fine  di ottenere economie di scala
possono procedere  ad acquisti  unificati per  beni e  servizi di
comune utilizzo,  dando mandato  a svolgere  le procedure  per la
scelta del  contraente ad  una delle  Aziende ovvero ad eventuali
strutture   consortili   o   societarie   interaziendali   aventi
competenza in materia.

ARTICOLO 123
(Provvedimento a contrattare)

1. Per  addivenire alla  conclusione di  ciascun contratto, e per
poter avviare  le relative procedure, è necessaria l'adozione di
un provvedimento che determini l'importo presunto, l'oggetto e le
clausole essenziali  del  contratto,  che  motivi  gli  interessi
pubblici che  con esso  si intendono perseguire, che individui il
funzionario  responsabile   del  procedimento  contrattuale,  che
stabilisca la procedura ed i criteri di scelta del contraente.

2. Il  provvedimento di  cui al comma 1 è adottato dal direttore
generale o dal responsabile della struttura secondo le competenze
stabilite  dall'atto   aziendale  o   da  specifico   regolamento
organizzativo del medesimo attuativo.

3. Nessuna fornitura di beni e prestazione di servizi può essere
artificiosamente  suddivisa  in  più  contratti  allo  scopo  di
sottrarla alla applicazione della relativa disciplina.

4. Per i contratti di importo inferiore a lire 50 milioni, pari a
euro 25.549,31,  non è necessaria l'adozione del provvedimento a
contrattare e la struttura organizzativa competente provvede alla
scelta del  contraente ed  alla conclusione  del contratto con le
modalità  stabilite  nel  regolamento  aziendale  dell'attività
contrattuale per le spese in economia.

ARTICOLO 124
(Condizioni e clausole contrattuali)

1. I  contratti devono  avere termine e durata certi; i contratti
attivi e  passivi di locazione di immobili non possono superare i
nove anni.

2. I  contratti per  la fornitura di beni e di servizi non devono
prevedere dilazioni  di pagamento  superiore ai  90 giorni  dalla
data di esecuzione della prestazione contrattuale.

3. Le  spese di  copia, di  registrazione  ed  ogni  altra  spesa
connessa al  contratto, compresi  gli  oneri  tributari,  sono  a
carico  del   privato  contraente,   salvo  che   per   esplicita
convenzione non venga stabilito diversamente.

4. I  contratti devono  prevedere le  penalità per  il mancato o
inesatto adempimento,  nonché per  la ritardata esecuzione delle
prestazioni. A  garanzia della completa e regolare esecuzione del
contratto il  contraente deve  prestare idonea  cauzione  secondo
quanto previsto dalla normativa statale vigente.

5. Salvo  che  per  i  beni  o  prestazioni  il  cui  prezzo  sia
determinato per  legge o  per atto  amministrativo,  i  contratti
devono prevedere  prezzi fissi  ed invariabili.  Nei contratti di
durata pluriennale  è ammessa  la clausola  di  adeguamento  del
prezzo in conformità alle vigenti disposizioni in materia.

6. I contratti devono prevedere che, qualora nel corso della loro
esecuzione si renda necessario un aumento o una diminuzione della
prestazione, il  contraente è  tenuto  ad  assoggettarvisi  agli
stessi patti e condizioni del contratto originario, sempre che le
relative variazioni  siano contenute entro il quinto dell'importo
contrattuale  e   non  siano  tali  da  mutare  la  natura  della
prestazione originaria.

7. I  contratti per  la fornitura  di beni e servizi, che abbiano
durata non  inferiore all'anno,  possono prevedere  l'obbligo del
fornitore a  proseguire  la  medesima  prestazione,  a  richiesta
dell'Azienda ed  alle stesse  condizioni, fino  ad un  massimo di
altri 90 giorni per l'individuazione del nuovo contraente.

8. È  fatto divieto all'appaltatore, sotto pena di decadenza dal
contratto e  di perdita  della cauzione,  di cedere in tutto o in
parte la  fornitura o  il servizio aggiudicatogli. La fornitura o
il servizio  possono essere  oggetto di  subappalto nel  rispetto
della normativa  vigente, salvo  esplicito divieto  contenuto nel
bando di gara.

9.  Lo   statuto  o   il  regolamento   aziendale  dell'attività
contrattuale possono  motivatamente derogare alle disposizioni di
cui ai commi 6 e 7, con riferimento alla dimensione economica dei
contratti ed a determinate tipologie di beni e servizi.

ARTICOLO 125
(Capitolati)

1. Il  Consiglio regionale delibera il capitolato generale per la
fornitura  di   beni  e   servizi  delle  Aziende  sanitarie.  Il
capitolato generale  definisce anche  con riguardo  alle  diverse
tipologie di  rapporti contrattuali,  le condizioni e le clausole
da inserire nei relativi contratti.

2. Qualora  la procedura  adottata per  la scelta  del contraente
richieda  la   predisposizione  di  un  capitolato  speciale  che
definisca  contenuto,   termini  e   condizioni  dello  specifico
contratto da  concludere, detto  capitolato deve conformarsi alle
disposizioni del  capitolato generale ed agli eventuali schemi di
capitolato speciale approvati dalla Giunta regionale.

ARTICOLO 126
(Funzionario responsabile del procedimento contrattuale)

1. In  conformità con  le disposizioni  di cui  al capo  secondo
della legge  7 agosto  1990, n.  241 (Nuove  norme in  materia di
procedimento amministrativo  e di diritto di accesso ai documenti
amministrativi) e con le relative norme della LR 20 gennaio 1995,
n.9, è  nominato nel provvedimento a contrattare di cui all'art.
123  della   presente  legge   un  funzionario  responsabile  del
procedimento contrattuale,  scelto tra  i funzionari  in servizio
presso la struttura organizzativa che provvede all'acquisto.

2.  Il   funzionario  responsabile   segue  l'intero   iter   del
procedimento contrattuale,  anche nelle  fasi  che  eventualmente
debbano  svolgersi   in  uffici   diversi  o   fuori  dell'ambito
dell'Azienda sanitaria  e cura  che la  formazione e l'esecuzione
del contratto  avvengano regolarmente e nel modo più rapido, nel
rispetto delle  norme sulla  pubblicità  e  delle  altre  regole
procedurali. A  tal fine,  il  funzionario  responsabile  cura  i
rapporti con i soggetti interessati, in modo da garantire la loro
partecipazione ed informazione, e rappresenta l'organo di impulso
del procedimento e il referente interno dell'Azienda sanitaria.

3.   Il   funzionario   responsabile   riferisce   immediatamente
all'organo che lo ha nominato sulle circostanze che determinano o
facciano temere  il verificarsi di irregolarità o rallentamenti,
facendo proposte  per il  loro superamento  ovvero segnalando  le
iniziative assunte a tal fine.

4. Il  nome e la sede del funzionario responsabile sono resi noti
al pubblico in forme adeguate.

5. Al  termine del  suo  incarico,  il  funzionario  responsabile
presenta all'organo  che lo ha nominato una relazione in cui sono
segnalati tutti  gli elementi rilevanti al fine di poter valutare
l'esattezza, la  correttezza e  la puntualità con cui sono stati
adempiuti gli obblighi contrattuali.

ARTICOLO 127
(Conclusione dei contratti)

1. I contratti delle Aziende sanitarie per la fornitura di beni e
servizi il  cui valore  sia superiore alla soglia stabilita dalla
normativa  comunitaria   sono  conclusi   mediante  le  procedure
previste dalla  normativa comunitaria e nazionale vigente, con il
contenuto ed  il contraente risultanti dal verbale delle relative
operazioni o dal provvedimento di aggiudicazione.

2. I contratti di fornitura di beni e servizi di valore inferiore
alla soglia  definita dalla  normativa comunitaria  sono conclusi
secondo le  norme di  diritto privato  e  le  procedure  indicate
nell'atto aziendale  o dal  regolamento aziendale  dell'attività
contrattuale.

3.  La   volontà  di   contrarre  delle   Aziende  sanitarie  è
validamente manifestata  soltanto nella  forma scritta e rispetto
ad offerte scritte dalla parte contraente.

4. Con  provvedimento motivato  dell'organo che  ha  adottato  il
provvedimento di  cui all'art.  123, comma  1, si  provvede  alla
accettazione dell'offerta  prescelta  previa  acquisizione  della
necessaria documentazione:  il contratto  è concluso  a  seguito
della  tempestiva   comunicazione  di   tale   provvedimento   al
contraente.

5. Il  provvedimento di  accettazione dell'offerta  prescelta  è
adottato tenendo  anche conto  della congruità  dei  prezzi  con
riguardo alle  rilevazioni effettuate dall'osservatorio regionale
di cui  all'art. 131.  Deve essere  preventivamente acquisito  il
parere di  congruità dell'ufficio  tecnico erariale, nel caso di
acquisto o  di alienazione  di immobili,  o dell'ufficio  tecnico
comunale, nel  caso di  locazione di immobili: in entrambi i casi
può essere  in alternativa  sentito, ai medesimi fini, l'ufficio
del genio civile o acquisito parere estimativo di tecnico esperto
nella materia mediante perizia giurata.

6. Qualora  sia richiesto  dal bando, o comunque sia opportuna la
ricognizione delle pattuizioni contrattuali, il contraente, entro
8 giorni  dalla comunicazione  di cui  al comma  4,  può  essere
invitato a stipulare, in un termine non inferiore a 10 giorni, un
formale atto.  Alla stipulazione  di tale  atto provvede l'organo
che ha adottato il provvedimento di cui al comma 1 dell'art. 123.
Ove il contraente non si presenti nel termine indicato, l'Azienda
sanitaria ha  facoltà di  dichiarare unilateralmente  risolto il
contratto concluso  e di  procedere alla  scelta  di  un  diverso
contraente sulla  base,  se  possibile,  delle  risultanze  della
stessa  procedura   contrattuale,  salvo   l'incameramento  della
cauzione eventualmente prestata ed il risarcimento dei danni.

7. In  deroga alle  disposizioni di  cui ai  commi da  1 a  6,  i
contratti di cui all'art. 123, comma 4, sono conclusi nel momento
in cui  è raggiunto l'accordo con il contraente e, se di importo
inferiore a due milioni, si può prescindere dalla forma scritta.

ARTICOLO 128
(Collaudi e verifiche di qualità)

1. L'esattezza  degli adempimenti  contrattuali e la qualità dei
beni forniti  e dei  servizi  svolti  sono  oggetto  di  apposite
procedure  di   controllo,  se  necessario,  anche  in  corso  di
esecuzione del  relativo contratto  secondo quanto  stabilito nel
regolamento dell'attività contrattuale.

2.  I   controlli  sono  svolti  da  persone  in  possesso  delle
necessarie competenze,  nominate dall'organo preposto ad adottare
il provvedimento di cui all'art. 123 e scelte tra il personale in
servizio presso  l'Azienda o,  in  mancanza,  tra  professionisti
designati dai rispettivi ordini professionali, ove esistenti.

3. Fermo  restando quanto  stabilito dal  comma 4,  l'incarico di
procedere al  controllo non  può essere  affidato a  coloro  che
abbiano partecipato  al procedimento  di scelta  del contraente o
che abbiano diretto o sorvegliato l'esecuzione del contratto.

4. Per  le forniture  ed i  servizi che non superino l'importo di
lire 50  milioni, pari  a euro  25.549,31, in luogo dei controlli
previsti dai  commi 1,  2 e  3, è sufficiente un'attestazione di
regolarità   rilasciata   dal   responsabile   della   struttura
organizzativa interessata,  salva una  specifica dichiarazione di
non possedere la necessaria competenza.

5. Coloro  che sono  preposti ai  controlli previsti dal presente
articolo segnalano  al responsabile del procedimento contrattuale
eventuali inadeguatezze del contenuto del contratto, nonché ogni
inadempimento contrattuale  e qualsiasi  comportamento  contrario
alle norme di correttezza e di buona fede.

6. Ciascun  contratto stabilisce  quale rilievo  debbano avere le
risultanze dei  controlli, di  cui al  presente  articolo,  sullo
svolgimento del  rapporto contrattuale  ed in  particolare  sulle
obbligazioni assunte dall'Azienda.

ARTICOLO 129
(Misure di trasparenza)

1. Le Aziende sanitarie provvedono annualmente a trasmettere alla
Giunta Regionale,  anche sulla  base  di  eventuali  schemi  tipo
predisposti dalla Giunta medesima, una relazione consuntiva sulla
loro attività contrattuale.

2. I  contratti conclusi dalle Aziende sanitarie sono inseriti in
apposito repertorio  e vi  sono conservati fino alla scadenza dei
termini di prescrizione delle relative obbligazioni. L'accesso al
repertorio è  consentito nelle  forme e  nei  limiti  di  quanto
previsto dalla  legge  241/1990  e  dalle  relative  disposizioni
attuative.

ARTICOLO 130
(Normativa applicabile)

1.  All'esecuzione  dei  lavori  pubblici,  così  come  definiti
dall'art.  2,   comma  1   della  legge   109/1994  e  successive
modificazioni, si  applicano le specifiche disposizioni statali e
regionali vigenti.

2. Fatta  salva l'applicazione  delle disposizioni di adeguamento
della legislazione italiana all'ordinamento comunitario europeo e
delle  disposizioni   comunitarie  comunque   vigenti  in  Italia
relativamente alle  gare per  l'acquisto di beni e servizi il cui
valore di  stima, esclusa l'IVA, sia uguale o superiore a 200.000
euro, le  Aziende sanitarie  procedono alla scelta del contraente
secondo  le   modalità  definite   nel   regolamento   aziendale
dell'attività contrattuale.

3. Per  la gestione  di servizi  socio sanitari, assistenziali ed
educativi, nonché per la fornitura di beni e servizi, le Aziende
sanitarie possono  avvalersi delle  cooperative sociali  ai sensi
della legge  8 novembre 1991, n.381 (Disciplina delle cooperative
sociali)  e   della  LR   28  gennaio  1994,  n.13  e  successive
modificazioni.

4. Resta  salva la  possibilità di  stipulare convenzioni tra le
Aziende sanitarie  e le  associazioni di volontariato di cui alla
LR 26 aprile 1993, n.28 e successive modificazioni.

ARTICOLO 131
(Osservatorio generale dei prezzi)

1. La  Giunta regionale,  avvalendosi dell'osservatorio  generale
regionale  dei   prezzi,  istituito   con  LR  71/1988,  cura  la
rilevazione e  l'elaborazione dei  dati  sui  prezzi  di  beni  e
servizi necessari  allo svolgimento delle attività delle Aziende
sanitarie, con  l'obiettivo di consentire acquisizioni al miglior
prezzo di mercato.

2. Con  deliberazione  della  Giunta  regionale  è  adottato  un
disciplinare per l'organizzazione dell'osservatorio che individua
le modalità  con le  quali sono  rilevati ed  elaborati  i  dati
concernenti le  caratteristiche ed  i prezzi  di beni  e  servizi
utilizzati dalle  Aziende sanitarie,  anche con  riferimento alla
potenzialità produttiva  e competenza dei fornitori ed alla loro
efficienza e correttezza nell'esecuzione dei contratti.

ARTICOLO 132
(Catalogo dei beni e servizi)

1. Al  fine di  consentire alle  Aziende sanitarie  di  conoscere
tempestivamente  le   innovazioni  tecnologiche  o  metodologiche
relative a  beni  e  servizi  necessari  allo  svolgimento  delle
attività  aziendali,   a  cura   della  Giunta   regionale,   è
predisposto un catalogo di beni e servizi immessi sul mercato che
rivestono caratteristiche  innovative. La inserzione nel catalogo
è effettuata  su segnalazione  dei soggetti interessati, tramite
corrispettivo predeterminato  sulla  base  di  tariffe  approvate
annualmente con deliberazione della Giunta regionale.

2. La  Giunta regionale approva un disciplinare con cui determina
modalità di  gestione del  servizio  e  stabilisce  criteri  per
l'inserzione  nel  catalogo  dei  beni  e  servizi,  al  fine  di
garantire parità di trattamento tra i soggetti interessati.

TITOLO IX
NORME FINALI E TRANSITORIE

ARTICOLO 133
(Disposizioni per l'area fiorentina)

1. Entro  il 31 dicembre 2000 il Consiglio regionale, su proposta
della  Giunta   regionale,  sentita  la  Conferenza  dei  Sindaci
dell'Azienda  unità   sanitaria  locale   10  di  Firenze,  può
provvedere con  atto  amministrativo  a  rettificare  gli  ambiti
zonali dell'Azienda medesima di cui all'allegato 1.

2. La  Giunta regionale  è impegnata  ad assumere  le iniziative
necessarie perché  l'Azienda unità  sanitaria locale  10  e  le
Aziende ospedaliere  Careggi e  Meyer costituiscano,  sentita  la
Conferenza dei  Sindaci, dipartimenti operativi interaziendali ai
sensi  dell'art.   61,  comma   4,  finalizzati   ad  un'efficace
integrazione delle  attività sanitarie e delle connesse funzioni
amministrative,  in   particolare  nel  settore  delle  attività
materno infantili e di quelle di emergenza urgenza.

3.  Gli   statuti  dell'Azienda   unità  sanitaria   locale  10,
dell'Azienda ospedaliera Careggi e dell'Azienda ospedaliera Meyer
individuano strumenti di gestione unitaria dei servizi di accesso
e di fruizione delle prestazioni.

ARTICOLO 134
(Norme finali  per le  zone della  Val di  Nievole, della  Val di
Cornia-Elba e del Valdarno)

1. Negli  statuti delle  Aziende unità  sanitarie  locali  3  di
Pistoia, 6  di Livorno  e 8  di Arezzo,  in sede  di attribuzione
delle deleghe  da parte  del direttore  generale ai  responsabili
delle zone  della Val  di Nievole, della Val di Cornia-Elba e del
Valdarno, sono  fatte salve deleghe e responsabilità direzionali
in essere  alla data  dì entrata in vigore della presente legge.
Sono altresì  assicurate le  strutture organizzative finalizzate
all'esercizio delle funzioni oggetto di delega.

2. Per  l'arco di  validità del  piano sanitario regionale 1999-
2001, le  risorse finanziarie  attribuite in  forma di  budget al
responsabile delle  zone di  cui al  comma 1, non potranno essere
percentualmente inferiori  a quelle riservate per l'anno 1998 sul
bilancio dell'Azienda  unità sanitaria  locale  di  riferimento.
Tali risorse  saranno programmate  nei rispettivi piani attuativi
locali.

3. Ferme  restando le competenze delle Conferenze dei Sindaci, in
ciascuna delle  zone di  cui al comma 1 è costituito, al fine di
verificare lo  stato e  la qualità dei servizi assistenziali, un
comitato composto  da un  rappresentante della  Giunta regionale,
dal direttore  generale dell'Azienda  unità sanitaria  locale di
riferimento e  dal responsabile  di zona.  Il comitato  riferisce
periodicamente  all'Articolazione  zonale  della  Conferenza  dei
Sindaci in merito agli esiti della verifica.

4. Per  l'arco di  validità del  piano sanitario regionale 1999-
2001, il  responsabile delle  zone di  cui al comma 1 è nominato
dalla  Giunta   regionale  su  proposta  del  direttore  generale
dell'Azienda unità  sanitaria locale  di riferimento. Nelle zone
della Val di Cornia e dell'Elba è nominato un unico responsabile
per entrambe le zone.

ARTICOLO 135
(Relazioni sindacali)

1. La  Giunta  regionale,  i  direttori  generali  delle  Aziende
sanitarie,   l'A.R.S.,    la   Conferenza   permanente   per   la
programmazione socio  sanitaria, le  Conferenze dei  Sindaci,  in
relazione alle  proprie competenze, assicurano l'attuazione della
presente  legge   nel  rispetto   dei  diritti  di  informazione,
consultazione e  contrattazione sindacale  previsti dalle vigenti
norme statali  e  regionali,  dai  contratti  nazionali  e  dagli
accordi decentrati.

ARTICOLO 136
(Norme transitorie e finali per la gestione del patrimonio)

1.  Ai  beni  trasferiti  ai  sensi  dell'art.  100,  le  Aziende
sanitarie attribuiscono un valore iniziale calcolato:

a) per  i beni  immobili, in  base  ai  criteri  stabiliti  dalle
   vigenti  disposizioni   in  tema  di  imposta  comunale  sugli
   immobili (ICI);
b) per  i beni  mobili  costituenti  immobilizzazioni  materiali,
   tenendo conto  del loro  prezzo di  acquisto, ammortizzato  in
   base ai parametri definiti dalla Giunta regionale;
c) per  le scorte,  facendo riferimento  al  prezzo  di  acquisto
   ponderato degli ultimi tre mesi;
d) per  i valori  mobiliari, in base al prezzo di acquisto o alla
   quotazione media dell'ultimo trimestre;
e) per  le posizioni  attive e passive corrispondenti a posizioni
   di debito  o credito,  utilizzando  i  dati  desumibili  dalla
   contabilità  finanziaria   delle  Aziende   unità  sanitarie
   locali.

2. I  valori iniziali,  di cui  al comma  1, sono successivamente
aggiornati in  conformità a quanto previsto dall'art. 113, comma
3.

3. I  beni immobili  sostituiti da  beni  di  nuova  edificazione
ovvero acquistati  o ristrutturati  mediante finanziamenti di cui
all'art. 20  della legge 11 marzo 1988, n.67, sono dismessi entro
un anno  dalla agibilità  della nuova  struttura e  dal collaudo
complessivo delle opere e delle attrezzature in dotazione.

4. Per  i beni  dismessi, in quanto sostituiti ai sensi del comma
3, per  i beni da reddito e per i beni strumentali non utilizzati
direttamente alla data di entrata in vigore della presente legge,
trasferiti ai  sensi  dell'art.  100,  i  proventi  realizzati  a
seguito del  relativo smobilizzo  sono destinati  a finanziare il
completamente del piano di investimenti regionali.

ARTICOLO 137
(Norme transitorie per l'attività contrattuale)

1.  Fino   alla  data   di  adozione  del  regolamento  aziendale
dell'attività contrattuale  di cui all'art. 121, le procedure di
contrattazione poste  in essere  dalle Aziende  sanitarie restano
disciplinate dalla normativa regionale previgente.

2. I rapporti convenzionali in essere con gli istituti tesorieri
restano in  vigore fino  alla stipulazione  dei  nuovi  contratti
previsti  dall'art.  119,  comma  2.  Le  relative  procedure  di
affidamento sono  avviate entro 180 giorni dalla data di adozione
del regolamento aziendale dell'attività contrattuale.

3. Qualora  entro il  31 ottobre  2000 le  Aziende sanitarie  non
abbiano provveduto  ad  adottare  il  regolamento  dell'attività
contrattuale, le  medesime devono  informare la propria attività
contrattuale alle specifiche disposizioni che la Giunta regionale
è autorizzata  ad emanare  allo scopo di assicurare l'attuazione
dei principi introdotti dal decreto delegato.

ARTICOLO 138
(Norme transitorie di primo impianto)

1. Le  Aziende ospedaliere  di cui  all'art. 10,  sono costituite
secondo quanto  previsto dall'art.  2, comma 7 del DLgs 517/1999;
la proposta  di costituzione  è formulata dalla Regione d'intesa
con l'università,  nell'ambito dei  protocolli d'intesa  di  cui
all'art. 1,  comma 1,  del medesimo  decreto  legislativo  ed  è
trasmessa   al   Ministro   della   sanità   entro   90   giorni
dall'emanazione degli  atti di indirizzo di cui all'art. 1, comma
2, dello stesso decreto legislativo.

2. Le  Aziende unità  sanitarie locali adottano lo statuto entro
90 giorni dall'entrata in vigore della presente legge; le Aziende
ospedaliere adottano  il medesimo  atto  entro  90  giorni  dalla
costituzione di  cui al  comma 1. Fino all'adozione dello statuto
si   applicano   le   disposizioni   previste   in   materia   di
organizzazione e funzionamento aziendale dal regolamento generale
delle Aziende sanitarie.

ARTICOLO 139
(Abrogazioni)

1. Sono abrogate le seguenti leggi regionali:

a) legge regionale 29 giugno 1994, n. 49;
b) legge regionale 2 gennaio 1995, n.1;
c) legge regionale 22 febbraio 1996, n.14;
d) legge regionale 20 marzo 1998, n.16;
e) legge regionale 30 settembre 1998, n. 71;
f) legge regionale 30 settembre 1998, n.72.

La presente  legge è  pubblicata sul  Bollettino Ufficiale della
Regione. È fatto obbligo a chiunque spetti di osservarla e farla
osservare come legge della Regione Toscana.

Firenze, 8 marzo 2000

Giannarelli (incaricato con DPGR n. 37/1.3.2000)

La presente  legge è  stata approvata dal Consiglio Regionale il
1-2-2000 ed  è stata vistata dal Commissario del Governo il 3-3-
2000.

ALLEGATO 1 - GLI AMBITI TERRITORIALI DEL SSR - AMBITI AZIENDALI E
ZONE SOCIO SANITARIE

<seguono tabelle, pp. 56-59>

ALLEGATO 2  - LE  AZIENDE REGIONALI  OSPEDALIERE E  GLI  OSPEDALI
GESTITI

<segue tabella, pag. 59>

ASSISTENZA SANITARIA

