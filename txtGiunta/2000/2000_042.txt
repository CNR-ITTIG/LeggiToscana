Testo unico delle Leggi Regionali in materia di turismo.

Il Consiglio Regionale ha approvato il 8-2-2000
Il Commissario del Governo ha apposto il visto il 15-3-2000
Il Presidente  della Giunta  Regionale promulga la seguente legge
regionale:

TITOLO I
IL SISTEMA ORGANIZZATIVO DEL TURISMO

CAPO I
DISPOSIZIONI GENERALI

ARTICOLO 1
Oggetto

1. Il  presente testo  unico disciplina  il sistema organizzativo
del  turismo   della  Regione   Toscana,  nonchè   le  strutture
turistiche ricettive, le imprese e le professioni del turismo.

ARTICOLO 2
Funzioni della Regione

1. Nella  materia turismo  di cui  al presente  testo unico  come
definita all'articolo  43 del  decreto legislativo 31 marzo 1998,
n. 112  "Conferimento di  funzioni e compiti amministrativi dello
Stato alle  Regioni e  agli enti  locali in attuazione del capo I
della legge  15 marzo  1997 n.  59", sono riservati alla Regione,
ferme restando le generali potestà normative, di programmazione,
di  indirizzo   e  di  controllo,  le  sole  funzioni  e  compiti
concernenti:

a) il   concorso  alla  elaborazione  ed  alla  attuazione  delle
   politiche comunitarie e nazionali di settore;
b) gli  atti di intesa e di concertazione con lo Stato e le altre
   Regioni nonchè,  per quanto  di competenza, i rapporti con le
   istituzioni comunitarie;
c) l'attuazione  di specifici  progetti e  programmi di interesse
   regionale definiti ai sensi della legislazione vigente;
d) il coordinamento dei sistemi informativi;
e) la  cura di  specifici interessi  di carattere  unitario e  le
   altre attribuzioni  specificamente previste dal presente testo
   unico e dalle normative attuative del medesimo.

2. Sono altresì riservate alla Regione le funzioni concernenti:

a) il   coordinamento    ed    il  miglioramento  dei  servizi  e
   dell'assistenza alle imprese, con particolare riferimento alla
   raccolta  e   diffusione,  anche   in  via  telematica,  delle
   informazioni concernenti l'insediamento e lo svolgimento delle
   attività  produttive   attraverso  lo   sportello  unico  cui
   all'articolo 23 del DLgs 112/1998;
b) la  determinazione delle  modalità specifiche di formazione e
   di attuazione  degli strumenti di programmazione negoziata sul
   territorio regionale  per quanto  attiene al  raccordo con gli
   enti locali e con i soggetti privati;
c) la  determinazione di  interventi per  agevolare l'accesso  al
   credito, la  disciplina  dei  rapporti  con  gli  istituti  di
   credito, la  determinazione dei criteri dell'ammissibilità al
   credito  agevolato   ed  i   controlli  sulla   sua  effettiva
   destinazione, ai  sensi dell'articolo  49, comma  1, del  DLgs
   112/1998 e  con le  specificazioni di  cui al  comma  4  dello
   stesso articolo.

3. In  particolare sono  altresì riservate  alla Regione,  oltre
alle funzioni di cui ai commi 1 e 2 del presente articolo:

a) la definizione in accordo con lo Stato, ai sensi dell'articolo
   44, lettera  a), del  DLgs  112/1998,  dei  principi  e  degli
   obiettivi per  la valorizzazione  e lo  sviluppo  dei  sistema
   turistico nazionale;
b) la  definizione di  interventi cofinanziati  con lo  Stato  ai
   sensi dell'articolo 44, lettera d), del DLgs 112/1998.

4.  La  Regione,  inoltre  esercita  le  funzioni  amministrative
inerenti:

a) alla programmazione, allo sviluppo delle attività turistiche,
   all'informazione,  all'accoglienza  turistica  sul  territorio
   regionale che  attengono ad  esigenze di  carattere  unitario,
   nonchè  alla   definizione   degli   ambiti   turistici   per
   l'informazione,  l'accoglienza   e  la   promozione  turistica
   locale;
b) alla   programmazione  della  spesa  per  l'innovazione,  allo
   sviluppo  e   alla  qualificazione   dell'offerta   turistica,
   nell'ambito degli strumenti programmatori;
c) alla omogeneità dei servizi e delle attività;
d) alle   attività  di  promozione  economica  nel  settore  del
   turismo,  con   particolare  riguardo   alle   iniziative   di
   promozione della domanda turistica estera;
e)  al   coordinamento  dell'attività   di  raccolta   dei  dati
   statistici svolta dai soggetti pubblici ed alla organizzazione
   dei dati  su scala  regionale garantendo la massima diffusione
   degli stessi.

ARTICOLO 3
Funzioni delle Province

1. Sono  attribuite alle  Province le  funzioni amministrative in
materia di:

a) agenzie di viaggio e turismo;
b) formazione e qualificazione professionale;
c) pubblicità  dei  prezzi  delle  attrezzature  e  dei  servizi
   ricettivi e degli stabilimenti balneari;
d) classificazione delle strutture ricettive e degli stabilimenti
   balneari;
e) raccolta dei dati statistici riguardanti il turismo;
f) informazione, accoglienza e promozione turistica locale;
g) istituzione e tenuta dell'Albo delle associazioni Pro-loco.

ARTICOLO 4
Funzioni dei Comuni

1. Sono  attribuite  ai  Comuni  le  funzioni  amministrative  in
materia di:

a) esercizio delle strutture ricettive;
b) esercizio delle attività professionali;
c) accoglienza,   informazione    turistica  e  promozione  della
   conoscenza sulle  caratteristiche dell'offerta  turistica  del
   territorio comunale.

2. Sono attribuite ai Comuni le funzioni amministrative conferite
alla Regione  e non  ricomprese tra quelle riservate alla Regione
stessa dall'articolo  2 o  attribuite alle Province dall'articolo
3.

ARTICOLO 5
Elenchi regionali delle attività disciplinate dal testo unico

1. Presso  la Giunta  regionale sono tenuti ed aggiornati, a fini
di pubblicità  e statistica,  gli elenchi  delle imprese e delle
professioni disciplinate dal presente testo unico.

2. A  tal fine,  i Comuni  e le  Province trasmettono alla Giunta
regionale, ciascuno  per il  proprio  ambito  di  competenza,  le
informazioni relative.

CAPO II
INFORMAZIONE, ACCOGLIENZA  E PROMOZIONE TURISTICA. LE AGENZIE PER
IL TURISMO

ARTICOLO 6
Finalità

1. Il  presente capo,  in attuazione  della l. 17 maggio 1983, n.
217  "Legge   quadro  per   il  turismo   e  interventi   per  il
potenziamento e  la qualificazione dell'offerta turistica", della
legge 8  giugno 1990, n. 142 "Ordinamento delle autonomie locali"
e della  legge regionale  19 luglio  1995, n.  77 "Sistema  delle
autonomie in  Toscana: poteri  amministrativi e norme generali di
funzionamento":

a) disciplina  le funzioni  e  i  compiti  della  Regione,  delle
   Province e  dei Comuni in materia di informazione, accoglienza
   e promozione turistica;
b) promuove il coordinamento delle autonomie locali e degli altri
   soggetti interessati alla promozione della domanda turistica.

ARTICOLO 7
Servizi di informazione e di accoglienza turistica

1. La  Regione disciplina i servizi di accoglienza turistica e di
informazione  sull'offerta  turistica  locale  e  sul  territorio
regionale praticati  in forma  omogenea negli ambiti territoriali
di cui all'articolo 10.

2. L'attività  di accoglienza  può comprendere la prenotazione,
effettuata  presso   gli  uffici  di  informazione,  dei  servizi
turistici e del pernottamento presso le strutture ricettive; tali
servizi possono  essere erogati  da  soggetti  abilitati  a  tale
scopo.

3. La  prenotazione di  strutture ricettive  può essere altresì
effettuata  direttamente   dagli   uffici   di   informazione   e
accoglienza turistica esclusivamente ai turisti che accedono agli
uffici medesimi.

4. I  servizi di informazione e accoglienza turistica a carattere
locale sono  svolti dai Comuni, anche in forma associata, e dalle
Province  anche   tramite  le  Agenzie  per  il  turismo  di  cui
all'articolo  11.   I  servizi   di  informazione  e  accoglienza
turistica a  carattere regionale sono svolti dalla Regione, dalle
Province e dai Comuni attraverso le Agenzie per il turismo.

5. Per  garantire che i servizi di cui al presente articolo siano
svolti con  caratteristiche di omogeneità su tutto il territorio
regionale, la  Regione, con  il  regolamento  di  attuazione  del
presente testo unito, disciplina:

a) le  caratteristiche degli uffici di informazione e accoglienza
   turistica in  relazione al  carattere regionale e locale e gli
   standard dei relativi servizi;
b) i  segni distintivi a seconda del carattere regionale o locale
   degli uffici di informazione e accoglienza turistica;
c) le  condizioni e  le garanzie per l'affidamento dei servizi di
   cui al  presente articolo,  da parte della Regione, degli Enti
   locali e delle Agenzie per il turismo a soggetti terzi.

ARTICOLO 8
Attività di promozione turistica

1. Le  attività di  promozione turistica  locale sono  svolte da
Comuni e Province tramite le Agenzie per il Turismo. Si intendono
per attività  di promozione  turistica locale le iniziative tese
alla conoscenza e alla valorizzazione delle risorse e dei servizi
turistici da  attuare  in  ambito  nazionale,  nel  quadro  della
programmazione regionale.  L'Agenzia regionale  per la promozione
economica della  Toscana di  cui alla  legge regionale 28 gennaio
2000, n.  6 "Costituzione  dell'Agenzia di  Promozione  Economica
della Toscana (A.P.E.T.)", nell'esercizio delle proprie funzioni,
può avvalersi  delle Agenzie  per il  turismo per iniziative che
richiedono specifici riferimenti all'offerta locale.

2.  Per  lo  svolgimento  delle  attività  di  promozione  della
conoscenza delle  risorse e  dei servizi  turistici  offerti  nel
territorio di  rispettiva competenza, gli Enti Locali, le Agenzie
per il  turismo e  la Regione  concertano i  propri interventi al
fine di  garantire l'immagine  unitaria degli ambiti territoriali
di  cui   all'articolo  10,   anche  in   collaborazione  con  le
rappresentanze degli operatori del settore.

3. La  Regione, attraverso  il piano  triennale della  promozione
economica di  cui all'articolo  4 della legge regionale 14 aprile
1997, n.  28 "Disciplina  delle attività di promozione economica
delle  risorse   toscane   e   di   supporto   al   processo   di
internazionalizzazione nei  settori produttivi  dell'agricoltura,
artigianato, piccola  e media  impresa  industriale  e  turismo",
definisce gli  obiettivi e  le modalità per lo svolgimento delle
attività di  cui al  presente articolo promuovendo la necessaria
integrazione tra  gli interventi  dei  soggetti  pubblici  e  dei
soggetti privati,  nonchè le modalità per garantire il raccordo
tra l'attuazione  dei programmi di attività delle Agenzie per il
turismo e  quelli  dell'Agenzia  di  promozione  economica  della
Toscana.

4. La  Provincia adotta  un piano  triennale,  sulla  base  degli
indirizzi regionali  di cui  al comma  3,  come  riferimento  per
l'attività delle Agenzie per il turismo.

ARTICOLO 9
Razionalizzazione delle attività di competenza degli Enti locali
in materia di turismo

1. Oltre alle attività di cui agli articoli 7 e 8, le Province e
i Comuni,  al  fine  di  garantire  le  migliori  e  più  facili
condizioni di  accesso ai  servizi, possono svolgere le attività
di rispettiva  competenza in  materia  di  turismo  di  cui  agli
articoli  3   e  4   legge  regionale  1  dicembre  1998,  n.  87
"Attribuzione  agli  enti  locali  e  disciplina  generale  delle
funzioni e  dei compiti amministrativi in materia di artigianato,
industria,  fiere   e   mercati,   commercio,   turismo,   sport,
internazionalizzazione  delle  imprese  e  camere  di  commercio,
industria, artigianato  e agricoltura  conferiti alla Regione dal
decreto legislativo  31 marzo  1998, n. 112" ed i servizi ad esse
connesse, avvalendosi delle Agenzie per il turismo.

ARTICOLO 10
Ambiti turistici

1. Gli  ambiti territoriali  individuati  nella  tabella  di  cui
all'Allegato A, comprendenti i Comuni ivi elencati, costituiscono
ambito ottimale  per l'esercizio  dei compiti  e  delle  funzioni
disciplinati dal presente capo.

ARTICOLO 11
Agenzie per il turismo (APT)

1. In  ogni  ambito  territoriale  di  cui  all'articolo  10,  è
istituita una Agenzia per il turismo (APT). Le APT sono strumenti
tecnico-operativi,    dotati    di    autonomia    organizzativa,
amministrativa e di gestione. Le Province esercitano sulle APT le
funzioni amministrative  e di controllo disciplinate dal presente
capo. Alle  APT si applicano le norme in materia di contabilità,
bilancio, attività contrattuale e patrimonio della Provincia.

2. Nel  caso in  cui l'ambito territoriale di competenza dell'APT
comprenda il territorio di più Province, le Province interessate
indicono una  conferenza di  servizi al  fine di decidere a quale
Provincia attribuire  le funzioni  amministrative e  di controllo
sulla APT  Nel caso di mancata intesa tra le Province, la Regione
provvede,  con   proprio  atto,   ad  individuare   la  Provincia
competente.

3. Le  APT, per  lo  svolgimento  delle  attività  di  cui  agli
articoli 7 e 8, espletano in particolare, i seguenti compiti:

a) fornire  servizi di  informazione e  di  assistenza  turistica
   nell'ambito del  proprio territorio  e istituire gli uffici di
   informazione e accoglienza turistica a carattere regionale ove
   previsti;
b) provvedere  alla promozione  e valorizzazione  delle località
   turistiche e  del relativo  patrimonio  culturale,  artistico,
   storico, paesaggistico  ambientale  e  dei  servizi  turistici
   presenti;
c) promuovere,  coordinare  ed  attuare  attività  di  interesse
   turistico  nel   proprio   ambito   territoriale,   anche   in
   collaborazione  con   altre  APT,  con  enti  pubblici  e  con
   associazioni locali.

4.  Le  APT  non  possono  concedere  contributi  per  iniziative
turistiche promosse ed organizzate da altri soggetti.

ARTICOLO 12
Organi dell'APT

1. Sono organi dell'APT:

a) il Direttore;
b) il Collegio dei revisori.

2. La  nomina degli  organi dell'APT  compete al Presidente della
Provincia. Tali  nomine devono  essere effettuate  entro tre mesi
dall'entrata in carica del Presidente della Provincia.

ARTICOLO 13
Direttore

1. Il  Presidente della  Provincia nomina  il  direttore,  previa
procedura di  selezione mediante  avviso pubblico tra soggetti di
comprovata esperienza  e professionalità  nell'organizzazione  e
amministrazione di  enti  e  organismi  pubblici  o  privati  del
settore turistico. Il direttore svolge le proprie funzioni per lo
stesso periodo di durata in carica del Presidente della Provincia
e  comunque  fino  alla  nomina  del  nuovo  direttore  ai  sensi
dell'articolo 12.

2. Il  rapporto  di  lavoro  continuativo  ed  esclusivo  con  il
direttore è regolato dalla Provincia.

3. Non  possono essere  nominati direttore  i consiglieri  e  gli
assessori regionali,  i componenti  degli organi  di  altri  enti
regionali, nonchè, con riferimento all'ambito territoriale della
APT, i  Sindaci, i  Presidenti delle Province, i Presidenti delle
Comunità montane,  i membri  dei Consigli e delle Giunte di tali
enti. Non  possono essere  nominati  direttore  i  titolari,  gli
amministratori ed  i dipendenti di imprese turistiche nell'ambito
del territorio regionale.

4.  Il  rapporto  di  lavoro  è  risolto  anticipatamente  dalla
Provincia con  provvedimento  che  dichiara  la  decadenza  dalla
nomina di direttore, per uno dei seguenti motivi:

a) grave perdita del conto economico per due anni consecutivi,
b) gravi violazioni di norme di legge;
c) inadempienze   degli  indirizzi  contenuti  nel  programma  di
   attività dell'APT;
d) gravi  irregolarità nella  gestione, tali da compromettere il
   buon funzionamento dell'Agenzia;
e) sopravvenuta causa di incompatibilità;
f) mancata  predisposizione del  programma  di  attività  e  del
   bilancio di previsione nei termini di legge.

5. L'atto  di risoluzione  anticipata del  rapporto di lavoro del
direttore è adottato dal Presidente della Provincia.

ARTICOLO 14
Compiti del direttore

1. Il  direttore rappresenta  legalmente l'APT,  è  responsabile
dell'elaborazione e dell'attuazione dei programmi dell'Agenzia ed
esercita conseguentemente tutti i poteri di amministrazione.

2. Il direttore predispone, entro il 30 settembre, la proposta di
programma di attività dell'APT Il programma è determinato sulla
base del  piano triennale della Provincia, nel rispetto del piano
triennale della  promozione economica  previsto dalla LR 28/1997.
La Provincia,  previo parere  del Comitato turistico di indirizzo
di  cui   all'articolo  17,  provvede  all'approvazione  di  tale
programma,  nonchè  all'approvazione  del  bilancio  preventivo,
delle relative variazioni, e del conto consuntivo dell'APT

3. Il  programma dell'APT  è finalizzato  allo sviluppo  e  alla
promozione del  prodotto turistico locale, ai sensi dell'articolo
8. A  tal fine,  il  programma  tiene  conto  delle  peculiarità
turistiche  presenti   nel  territorio   di  competenza  e  della
rilevanza turistica  delle diverse  località in  relazione  alla
loro ricettività. Il programma di attività dell'APT assume come
riferimento il metodo della concertazione tra soggetti pubblici e
privati operanti nel settore.

ARTICOLO 15
Colleggio dei revisori

1. Il  Collegio dei  revisori è composto da tre membri effettivi
iscritti nel  registro dei  revisori contabili.  Il  Collegio  è
nominato dal Presidente della Provincia che ne individua anche il
Presidente, entro  la data della nomina del direttore dell'APT Il
Collegio dei  revisori svolge  le proprie  funzioni per lo stesso
periodo di durata in carica del Presidente della Provincia.

2. Il Collegio dei revisori esamina tutti gli atti amministrativi
dell'APT  sotto   il  profilo   della  legittimità  contabile  e
amministrativa.

3. Gli  atti soggetti al controllo sono trasmessi al Collegio dei
revisori dal  direttore entro il giorno successivo a quello della
loro adozione.

4. L'atto  di controllo  consiste nell'apposizione  del visto  di
legittimità contabile  e amministrativa,  da  effettuarsi  entro
quindici giorni dal ricevimento degli atti.

5. Nell'ipotesi in cui il Collegio dei revisori, anzichè apporre
il visto  di legittimità,  manifesti rilievi  sugli atti,  se il
direttore  ritiene   di  adeguarsi   a  detti  rilievi  adotta  i
provvedimenti conseguenti,  dandone immediata notizia al Collegio
stesso. In  caso contrario,  il direttore  è, comunque, tenuto a
motivare al  Collegio  le  proprie  valutazioni,  notificando  la
conferma dell'atto  e dandone  comunicazione al  Presidente della
Provincia.

6. Per  quanto attiene  alle condizioni  di incompatibilità  dei
membri  del   Collegio  dei  revisori,  valgono  le  disposizioni
previste per il direttore definite dall'articolo 13, comma 3.

ARTICOLO 16
Sostituzione degli organi dell'APT

1. La nomina del direttore e dei membri del Collegio dei revisori
in sostituzione  di quelli decaduti, dimissionari o deceduti deve
essere effettuata  entro quarantacinque  giorni dalla  data della
decadenza, delle dimissioni o del decesso.

2. In attesa della nomina del nuovo direttore il Presidente della
Provincia provvede al commissariamento dell'APT

ARTICOLO 17
Comitato turistico di indirizzo (C.T.I.)

1. Le  Province, i Comuni e le Comunità Montane ricompresi negli
ambiti territoriali  di cui  all'articolo  10,  e  le  Camere  di
commercio, industria,  artigianato e agricoltura territorialmente
competenti  costituiscono,   in  ciascun   ambito,  il   Comitato
turistico di  indirizzo (C.T.I.).  Il C.T.I.  resta in carica per
l'intera durata  del mandato  amministrativo del Presidente della
Provincia.

2. Un'apposita  conferenza di  servizi, disciplinata  ed  indetta
dalla Provincia,  tra gli  enti di  cui al  comma 1, definisce le
norme che determinano:

a) il  valore proporzionale degli enti di cui al comma 1 rispetto
   alla composizione  del C.T.I.,  tenuto  conto  in  particolare
   della valenza turistica dei singoli Comuni;
b) le modalità di funzionamento del C.T.I.

3. Qualora  la conferenza  di  servizi  non  adotti  le  previste
determinazioni, provvede la Provincia in via sostitutiva.

4. Entro sessanta giorni dalle determinazioni della conferenza di
servizi di cui al comma 2, o dalle determinazioni della Provincia
adottate in via sostitutiva, la Provincia insedia il C.T.I.

5. Qualora,  entro i  termini previsti,  la Provincia  non  possa
insediare il  C.T.I. in  quanto non sia pervenuta la designazione
di almeno  il cinquanta  per cento  dei membri  dello stesso,  le
relative funzioni  sono svolte  dalla Provincia fino a quando non
sia validamente insediato il C.T.I.

6. Spetta al C.T.I.:

a) esprimere    parere  obbligatorio  sul  programma  annuale  di
   attività dell'APT;
b) esprimere  parere obbligatorio  sul  bilancio  di  previsione,
   sulle relative variazioni e sul conto consuntivo;
c) definire gli indirizzi operativi utili a garantire il migliore
   raggiungimento degli obiettivi;
d) valutare  lo stato di attuazione del programma di attività; a
   tal fine, il direttore trasmette, ogni quattro mesi, al C.T.I.
   una relazione  sull'andamento delle attività e sullo stato di
   attuazione del programma annuale.

7. Nel caso in cui il C.T.I. non esprima i pareri di cui al comma
6, lettere  a) e  b), entro  venti giorni  dal ricevimento  della
formale richiesta,  la Provincia  provvede all'approvazione degli
atti, prescindendo dal parere del C.T.I.

ARTICOLO 18
Personale

1. La  Giunta regionale,  con proprio  atto da  adottarsi  previa
intesa con  la Provincia  interessata, sentite  le Organizzazioni
sindacali, stabilisce  i contingenti  complessivi di personale di
organico per  l'esercizio delle  funzioni di  ciascuna  delle  ex
Aziende di  promozione turistica  di cui  alla legge regionale 23
febbraio 1988,  n.  9  "Organizzazione  turistica  della  Regione
Toscana".

2. Dalla  data di  decorrenza  della  nomina  del  direttore,  il
personale in  servizio a tempo indeterminato presso le Aziende di
promozione turistica  costituite ai  sensi della  LR  9/1988,  è
inserito nel ruolo provinciale di competenza, con la salvaguardia
del  trattamento  giuridico  ed  economico  acquisito  nel  ruolo
regionale.  Al   personale  regionale  trasferito  continuano  ad
applicarsi le  disposizioni di  cui all'articolo  150 della legge
regionale 21  agosto 1989,  n. 51,  "Testo unico  della legge sul
personale"  con  oneri  a  carico  della  Regione.  Al  personale
trasferito si  applicano i  benefici  relativi  agli  assegni  di
mobilità previsti  dalle norme vigenti. Il personale in servizio
presso le  Aziende di  promozione turistica di cui alla LR 9/1988
all'entrata in  vigore della  legge regionale 14 ottobre 1999, n.
54 "Norme di riordino delle funzioni amministrative in materia di
informazione, accoglienza  e promozione  turistica  locale  della
Regione Toscana.  Istituzione delle  Agenzie per  il Turismo"  è
destinato alle corrispondenti APT di cui all'articolo 11.

3.  Il   personale  del   ruolo  unico   regionale  compreso  nel
contingente  di   cui  al   comma  1,   è  trasferito,   con  il
corrispondente  posto   di  pianta   organica,  ed   il  relativo
finanziamento,  alla  Provincia  di  competenza.  Sono,  inoltre,
trasferiti alla  Provincia i  posti vacanti  di tale contingente,
con i  relativi finanziamenti.  Contestualmente, con le procedure
previste dall'articolo  32 della legge regionale 7 novembre 1994,
n. 81 "Recepimento del decreto legislativo 3 febbraio 1993, n. 29
- Modifiche  all'ordinamento della  dirigenza e  della  struttura
operativa  regionale",   la  Giunta   regionale   provvede   alla
corrispondente riduzione della propria dotazione organica.

4. Le dotazioni organiche delle APT sono successivamente definite
da parte di ciascuna Provincia.

In tali dotazioni confluisce il personale trasferito ai sensi del
comma 3.

5. Nel  caso di  scioglimento delle APT, il personale in servizio
presso  tali   organismi  rimane   nel   ruolo   provinciale   di
appartenenza.

ARTICOLO 19
Successione nei  rapporti delle  Aziende di  promozione turistica
costituite ai  sensi della  legge regionale 23 febbraio 1988 n. 9
"Organizzazione turistica della Regione Toscana"

1. Con  deliberazione  della  Giunta  regionale  è  regolato  il
subingresso  delle  Province  nel  patrimonio  delle  Aziende  di
promozione turistica costituite ai sensi della LR 9/1988.

2.  Il   patrimonio  immobiliare  strettamente  connesso  con  le
attività di  cui alla presente legge è trasferito alle Province
per  lo   svolgimento  delle   relative  funzioni.   Il  restante
patrimonio, non  trasferito alle  Province, rimane  acquisito  al
patrimonio regionale.  Al  trasferimento  dei  beni  si  provvede
mediante verbali  di  consegna  sottoscritti  dalle  parti.  Tali
verbali costituiscono titolo per le volture e le trascrizioni.

3. Ai  fini di  cui al comma 2, è istituita apposita commissione
paritetica tra Regione e Province che provvede all'individuazione
dei beni delle Aziende di promozione turistica da trasferire alle
Province.

4. I  beni patrimoniali  trasferiti alle  Province ai  sensi  dei
precedenti commi,  hanno vincolo di destinazione per le attività
delle APT;  eventuali rendite  e proventi  derivanti da tali beni
devono essere obbligatoriamente destinati al bilancio delle APT

5. Le APT di cui all'articolo 11, succedono nei rapporti attivi e
passivi alle  Aziende di promozione turistica costituite ai sensi
della LR  9/1988,  al  momento  dell'insediamento  del  direttore
dell'APT

ARTICOLO 20
Finanziamenti

1. La Regione determina l'entità dello stanziamento da destinare
a ciascuna  APT per  lo svolgimento  delle attività  di  cui  al
presente capo.  Lo  stanziamento  non  potrà,  comunque,  essere
inferiore alla somma totale degli importi destinati alle spese di
personale, di funzionamento e di attività di ciascuna Azienda di
promozione  turistica   costituita  ai  sensi  della  LR  9/1988,
previsti dal bilancio di previsione della Regione per l'esercizio
finanziario 1995.

2. La  somma di  cui al  comma 1,  è erogata  dalla Regione alla
Provincia a cui l'APT è funzionalmente collegata, con vincolo di
destinazione.

3. La  Regione, annualmente, in sede di approvazione del bilancio
di previsione,  stanzia per  le attività  richiamate al  comma 1
svolte dalle  APT, le  somme  necessarie,  calcolate  secondo  le
modalità definite  al comma  1 ed aumentate in rapporto al tasso
di inflazione  programmata per  l'anno di riferimento. La Regione
istituisce   un    apposito   capitolo    di   spesa   denominato
"Finanziamenti per  le Agenzie  per il Turismo per lo svolgimento
delle attività di informazione e promozione turistica locale".

4. Le  APT provvedono  alle spese di funzionamento e di attività
anche mediante:

a) contributi  da parte delle Province, dei Comuni, di altri enti
   pubblici e  di privati,  connessi  all'esercizio  dei  compiti
   istituzionali svolti;
b) rendite e proventi patrimoniali di gestione;
c) finanziamenti  e rimborsi dell'Agenzia di promozione economica
   di cui  all'articolo 28  della  LR  87/1998,  in  funzione  di
   specifici incarichi affidati;
d) proventi  dei servizi  erogati, corrispettivi,  finanziamenti,
   contributi e  rimborsi da  parte degli  enti locali,  di altri
   enti  pubblici   e  di   privati,  connessi  all'esercizio  di
   incarichi;
e) risorse  derivanti dalla  partecipazione a progetti regionali,
   nazionali e comunitari;
f) ulteriori eventuali entrate.

ARTICOLO 21
Poteri sostitutivi

1.   In   caso   di   accertata   inadempienza   delle   Province
nell'esercizio delle funzioni conferite con la presente legge, si
applicano le disposizioni di cui all'articolo 6 della LR 87/1998.

ARTICOLO 22
Riconoscimento delle Associazioni Pro-loco

1. La  Regione riconosce le associazioni Pro-loco quali strumenti
di promozione dell'accoglienza turistica. A tal fine, le Pro-loco
cooperano con gli Enti locali per:

a) la    realizzazione    di  iniziative  idonee  a  favorire  la
   conoscenza,  la  tutela  e  la  valorizzazione  delle  risorse
   turistiche locali;
b) la realizzazione di iniziative idonee a favorire la promozione
   del patrimonio artistico e delle tradizioni e cultura locali;
c) la realizzazione di iniziative atte a migliorare le condizioni
   di soggiorno, dei turisti;
d) garantire migliori servizi di assistenza e informazione.

2. Presso  le Province  sono istituiti gli albi provinciali delle
associazioni Pro-loco.

3. La  Regione, con  il regolamento  di attuazione, disciplina le
modalità e  le condizioni  per l'espletamento delle attività di
cui al  comma 1.  Con lo  stesso regolamento,  è disciplinata la
tenuta dell'albo provinciale delle associazioni Pro-loco.

ARTICOLO 23
Norme transitorie

1. Fino  alla nomina  dei direttori delle APT, gli amministratori
straordinari  ed   i  Collegi   dei  revisori  delle  Aziende  di
promozione  turistica   costituite  ai  sensi  della  LR  9/1988,
istituiti  con   legge  regionale   18  novembre   1998,  n.   84
"Scioglimento dei  consigli di  amministrazione delle  Aziende di
Promozione Turistica  di cui  alla LR  23 novembre  1988, n.  9",
svolgono le funzioni loro attribuite dalla medesima LR 84/1998. A
tali organi  continuano ad  essere corrisposte  le indennità  di
carica ed  i rimborsi  spese corrisposti  alla data del 30 giugno
1999.

2. I  dirigenti in  servizio alla data di entrata in vigore della
LR 54/1999  presso le  Agenzie di  promozione  turistica  con  la
qualifica di  direttore conservano  il diritto  di optare  per la
permanenza nel  ruolo della  Regione, qualora  non siano nominati
direttori delle  APT Tale  opzione deve  essere esercitata  entro
trenta giorni dalla nomina del direttore.

3. I  rappresentanti delle  Comunità Montane entrano a far parte
dei Comitati  turistici di  indirizzo di  cui all'articolo  17, a
partire dal  rinnovo dei  Comitati in carica alla data di entrata
in vigore della presente legge.

TITOLO II
IMPRESE TURISTICHE

CAPO I
STRUTTURE RICETTIVE ALBERGHIERE, CAMPEGGI E VILLAGGI TURISTICI

SEZIONE I
Disposizioni generali

ARTICOLO 24
Oggetto

1. Il  presente capo  disciplina le  seguenti strutture ricettive
gestite per  la produzione e l'offerta al pubblico di servizi per
l'ospitalità:

a) alberghi;
b) residenze turistico - alberghiere;
c) campeggi;
d) villaggi turistici;
e) aree di sosta;
f) parchi di vacanza.

2. Con  il regolamento  di attuazione,  la Regione  stabilisce  i
requisiti delle  strutture ricettive  di cui  al comma  1 e delle
loro dipendenze e i criteri per la loro classificazioni.

3. Il  regolamento di  cui al  comma 2  determina caratteristiche
tecniche e  specifiche modalità  di  esercizio  delle  strutture
ricettive.

ARTICOLO 25
Ripartizione delle competenze e informazioni

1. Le  funzioni amministrative  di  cui  al  presente  capo  sono
esercitate  dai   Comuni.  Le  Province  esercitano  le  funzioni
relative alla classificazione delle strutture ricettive di cui al
presente capo.

2. I  Comuni e  le Province sono tenute a fornirsi reciprocamente
informazioni circa  le rispettive  funzioni svolte  in attuazione
del presente capo.

SEZIONE II
Definizione e caratteristiche delle strutture ricettive

ARTICOLO 26
Alberghi

1. Sono  alberghi le  strutture ricettive,  a gestione  unitaria,
aperte al  pubblico che, ubicate in uno o più stabili o parti di
stabili, forniscono  alloggio e  possono disporre  di ristorante,
bar e altri servizi accessori.

2. Possono  assumere la  denominazione di  "motel"  gli  alberghi
ubicati nel vicinanze di grandi vie di comunicazione o di porti e
approdi turistici,  i quali  risultino attrezzati  per la sosta e
l'assistenza  delle   autovetture  e/o  delle  imbarcazioni.  Nei
"motel"  sono  altresì  assicurati  i  servizi  di  autorimessa,
rifornimento carburanti e riparazione.

3. Possono  assumere la  denominazione di "villaggio albergo" gli
alberghi caratterizzati  dalla  centralizzazione  dei  principali
servizi in  funzione di  più stabili  facenti parte  di un unico
complesso e  inseriti in un'area attrezzata per il soggiorno e lo
svago della clientela.

4. Negli  alberghi è consentita la presenza di unità abitative,
costituite da  uno o più locali e dotate di servizio autonomo di
cucina, nel  limite di  una capacità  ricettiva non superiore al
venticinque per cento di quella complessiva dell'esercizio.

ARTICOLO 27
Residenze turistico - alberghiere

1. Sono residenze turistico - alberghiere le strutture ricettive,
a gestione  unitaria, aperte  al pubblico,  ubicate in uno o più
stabili o  parti di  stabili,  che  offrono  alloggio  in  unità
abitative arredate,  costituite da  uno o più locali e dotate di
servizio autonomo  di cucina.  Le residenze turistico-alberghiere
possono disporre di ristorante, bar e altri servizi accessori.

2. Nelle  residenze turistico  - alberghiere  i  clienti  possono
essere alloggiati  anche in camere, con o senza il vano soggiorno
e senza il servizio autonomo di cucina. La capacità ricettiva di
tali locali non deve risultare superiore al venticinque per cento
di quella complessiva dell'esercizio.

ARTICOLO 28
Dipendenze

1. Salva  l'ipotesi del  "villaggio  albergo"  nel  caso  in  cui
l'attività ricettiva  di cui  agli articoli 26 e 27 venga svolta
in più  stabili o  parte di stabili, viene definito "casa madre"
lo stabile  in cui,  oltre ai  locali destinati ad alloggio per i
clienti, sono  ubicati i  servizi  di  ricevimento  e  portineria
nonchè  gli   altri  servizi   generali  a   disposizione  della
clientela. Gli altri stabili sono definiti "dipendenze".

ARTICOLO 29
Campeggi

1. Sono  campeggi le  strutture ricettive,  a gestione  unitaria,
aperte al  pubblico, attrezzate  su aree recintate per la sosta e
il  soggiorno  di  turisti  provvisti,  di  norma,  di  mezzi  di
pernottamento autonomi  e mobili.  I  campeggi  possono  altresì
disporre di ristorante, bar e altri servizi accessori.

2. è  consentita in  non più  del venticinque  per cento  delle
piazzole l'installazione di strutture temporaneamente ancorate al
suolo per  l'intero periodo di permanenza del campeggio nell'area
autorizzata,  allestite   dal  titolare   o  gestore  e  messe  a
disposizione  degli   ospiti  sprovvisti   di  mezzi   propri  di
pernottamento.

3. Nei  campeggi con  un  numero  di  piazzole  non  superiore  a
centocinquanta la  quota percentuale  di piazzole  interessate da
strutture allestite  dal titolare  o gestore  può raggiungere il
trentacinque per cento.

4. In  deroga a  quanto disposto  dal comma  3, nei campeggi già
esistenti al  5 dicembre  1997, o  per i  quali a tale data fosse
già stata  presentata domanda  di autorizzazione, è consentito,
comunque,  mantenere  la  presenza  di  un  numero  di  piazzole,
interessate da strutture allestite dal titolare o gestore, fino a
un massimo di trenta, ove già autorizzate.

5. Nei  campeggi è consentito l'affitto di non più del quaranta
per cento  delle piazzole  per l'intera  durata  del  periodo  di
apertura della struttura.

ARTICOLO 30
Villaggi turistici

1. Sono  villaggi turistici  le strutture  ricettive, a  gestione
unitaria, aperte  al pubblico,  attrezzate su  aree recintate con
strutture temporaneamente  o permanentemente  ancorate  al  suolo
allestite dal  titolare o  gestore e  messe a disposizione per la
sosta e  il soggiorno  di turisti  sprovvisti, di norma, di mezzi
autonomi di  pernottamento. I villaggi turistici possono altresì
disporre di ristorante, bar e altri servizi accessori.

2. Nei  villaggi turistici  è consentita la presenza di piazzole
utilizzabili da clienti forniti di mezzi propri di pernottamento,
purchè in  misura non  superiore al  venticinque per  cento  del
numero complessivo delle piazzole.

3. Nei  villaggi turistici già esistenti alla data di entrata in
vigore del  presente testo unico è consentito comunque mantenere
la presenza  di un  numero di  piazzole, interessate da strutture
allestite dal  titolare o  dal gestore,  fino  a  un  massimo  di
trenta, ove già autorizzate.

4. Nei villaggi turistici è consentito l'affitto di non più dei
quaranta per cento delle piazzole per l'intera durata del periodo
di apertura della struttura.

ARTICOLO 31
Aree di sosta

1.  Sono  aree  di  sosta  le  strutture  ricettive,  a  gestione
unitaria, aperte  al pubblico, che hanno un minimo di cinque e un
massimo di cinquanta piazzole, destinate alla sosta, per non più
di  settantadue   ore,  di   turisti  provvisti   di   mezzi   di
pernottamento autonomo.  Le aree di sosta possono disporre di bar
e spaccio al servizio delle sole persone ospitate.

ARTICOLO 32
Parchi di vacanza

1. Sono  denominati parchi  di vacanza  i  campeggi,  a  gestione
unitaria, in  cui è  praticato l'affitto  della piazzola  ad  un
unico equipaggio  per l'intera  durata del  periodo  di  apertura
della struttura.

2. Nei parchi di vacanza è consentito, per non più del quaranta
per cento  delle piazzole,  l'affitto delle  piazzole stesse  per
periodi inferiori a quelli di apertura della struttura.

ARTICOLO 33
Divieti di vendita e affitto

1. Nei  campeggi, nei  villaggi turistici,  nelle aree di sosta e
nei parchi  di vacanza  è vietata  la vendita  frazionata  delle
piazzole e  delle strutture ancorate al suolo che insistono sulla
piazzola, ovvero l'affitto delle stesse per periodi pluriennali o
indeterminati.

SEZIONE III
Autorizzazione all'esercizio e criteri di classificazione

ARTICOLO 34
Autorizzazione all'esercizio

1. L'esercizio  delle strutture ricettive di cui al presente capo
è subordinato  alla autorizzazione  del Comune ove è ubicata la
struttura. Per  il rilascio  dell'autorizzazione, si  applica  il
procedimento di cui al decreto del Presidente della Repubblica 20
ottobre   1998,    n.   447   "Regolamento   recante   norme   di
semplificazione  dei   procedimenti  di   autorizzazione  per  la
realizzazione,   l'ampliamento,    la   ristrutturazione   e   la
riconversione di  impianti produttivi,  per l'esecuzione di opere
interne ai  fabbricati, nonchè  per la determinazione delle aree
destinate agli insediamenti produttivi, a norma dell'articolo 20,
comma 8, della legge 1 5 marzo 1997, n. 59".

2. L'autorizzazione  può essere rilasciata a persone fisiche, ad
enti, ad associazioni, a società. Nel caso in cui il richiedente
non sia  persona fisica  è obbligatoria  la designazione  di  un
gestore.  Il   titolare  o   il  gestore  possono  nominare  loro
rappresentanti purchè in possesso dei requisiti di cui al comma
3. In  caso di  società o  di organismo  collettivo i  requisiti
personali debbono  essere posseduti  da tutti  i soggetti  per  i
quali è previsto l'accertamento antimafia ai sensi dell'articolo
2, comma  3, del decreto del Presidente della Repubblica 3 giugno
1998 n. 252 "Regolamento recante norme per la semplificazione dei
procedimenti relativi  al rilascio  delle comunicazioni  e  delle
informazioni antimafia".

3. Il rilascio dell'autorizzazione è subordinato al possesso:

a) dei requisiti previsti dagli articoli 11 e 92, del testo unico
   delle leggi  di pubblica  sicurezza (TUl.p.s.)  approvato  con
   regio decreto 18 giugno 193 1, n. 773;
b) dell'iscrizione    alla    sezione  speciale  per  le  imprese
   turistiche del registro esercenti il commercio (R.E.C.).

4.  Il   rilascio  dell'autorizzazione  è  subordinato  altresì
all'esistenza, nella  struttura  ricettiva  da  autorizzare,  dei
requisiti obbligatori  previsti dal  regolamento di attuazione di
cui  all'articolo   24,  comma   2,  per  il  livello  minimo  di
classificazione.

5.  L'autorizzazione   all'esercizio  può  riguardare  anche  la
somministrazione  di  alimenti  e  bevande,  nel  rispetto  delle
normative statali vigenti.

6. L'avvenuto  rilascio  della  autorizzazione  all'esercizio  di
nuove strutture,  le modificazioni e le eventuali revoche, devono
essere  comunicati  dal  Comune  alla  Provincia  competente  per
territorio entro quindici giorni.

7. L'autorizzazione  conserva validità  fino a che non ricorrano
le fattispecie di sospensione o di revoca di cui all'articolo 41.

8. L'autorizzazione  è  reintestata,  a  seguito  di  morte  del
titolare,   di    cessione   o   di   affidamento   in   gestione
dell'attività, ad  altro soggetto  in possesso  dei requisiti di
cui al  comma 3.  La domanda  di reintestazione  è presentata, a
pena di decadenza, entro un anno dalla morte del titolare o entro
sessanta  giorni   dalla  stipula  dell'atto  di  cessione  o  di
affidamento in gestione.

9.  L'autorizzazione  è  reintestata,  nel  caso  di  morte  del
titolare, all'erede o agli eredi che ne facciano domanda, purchè
abbiano nominato, con la maggioranza di cui all'articolo 1105 del
codice civile,  un  solo  rappresentante  per  tutti  i  rapporti
giuridici con  i terzi ovvero abbiano costituito una società. In
ogni  caso   l'erede  o   il  rappresentante  degli  eredi,  o  i
rappresentanti legali della società devono possedere i requisiti
di cui  al comma  3, lettera  a); gli  eredi non  in possesso del
requisito di  cui al comma 3, lettera b), devono acquisirlo entro
il termine per la presentazione della domanda di reintestazione.

ARTICOLO 35
Classificazione

1. Le  strutture ricettive  disciplinate dal presente capo devono
possedere  le  caratteristiche  e  i  requisiti  specificati  nel
regolamento di  attuazione.  In  relazione  alle  caratteristiche
delle strutture  e dei  servizi offerti,  gli alberghi  e le loro
dipendenze sono  classificati dalla  Provincia con  un numero  di
stelle variabile  da uno  a cinque,  i campeggi  e  i  parchi  di
vacanza sono  classificati con  un numero  di stelle variabili da
uno a  quattro, le  residenze turistico  - alberghiere,  le  loro
dipendenze e  i  villaggi  turistici  con  un  numero  di  stelle
variabile da due a quattro.

ARTICOLO 36
Revisione e rettifica della classificazione

1. Qualora  si  verifichino  variazioni  dei  requisiti  tali  da
comportare un  aggiornamento del  livello di  classificazione, il
titolare o  gestore di  una  struttura  ricettiva  dichiara  tale
circostanza in  occasione della  comunicazione dei prezzi e delle
attrezzature alla  Provincia; a  tale dichiarazione può allegare
comunicazione  di   nuovi   prezzi,   secondo   quanto   previsto
all'articolo 76,  comma 6.  La Provincia  entro sessanta  giorni,
verifica il  possesso dei  nuovi  requisiti.  Qualora  non  venga
comunicata entro tale termine una richiesta di ulteriori elementi
conoscitivi o  notificato un provvedimento di diniego, si intende
attribuito il  nuovo livello  di  classificazione  richiesto.  La
Provincia   trasmette    al   Comune   l'atto   di   attribuzione
dell'eventuale nuovo livello di classificazione.

2. La  Provincia può procedere in ogni momento, anche d'ufficio,
alla rettifica  della classificazione  qualora  accerti  che  una
struttura ricettiva  possiede i  requisiti di una classificazione
inferiore a quella in essere. Il provvedimento della Provincia è
notificato all'interessato e trasmesso al Comune.

SEZIONE IV
Norme particolari

ARTICOLO 37
Insediamenti occasionali

1. Non  è soggetto  alle disposizioni  di cui  al presente testo
unico l'insediamento  occasionale di  tende o  di altri  mezzi di
soggiorno mobile.

ARTICOLO 38
Autorizzazione per campeggi temporanei

1. Il  Comune può  consentire, in  aree pubbliche  o private ove
siano assicurati  i servizi generali indispensabili per garantire
il rispetto delle norme igienico-sanitarie, la salvaguardia della
pubblica salute e dell'ambiente, campeggi della durata massima di
sessanta giorni:

a) per rispondere ad avvenimenti di carattere straordinario;
b) per  le finalità  educative, ricreative, sportive, culturali,
   sociali, religiose delle associazioni ed organismi senza scopo
   di lucro.

2.  Il   Comune  determina   i  criteri  per  il  rilascio  delle
autorizzazioni di cui al presente articolo.

ARTICOLO 39
Campeggi e villaggi turistici a gestione non lucrativa

1. Gli enti, le associazioni e gli organismi operanti senza scopo
di lucro  per il  conseguimento di  finalità sociali, culturali,
assistenziali,   religiose,    sportive,   ricreative,    possono
organizzare  e   gestire,  al   di  fuori   dei  normali   canali
commerciali, campeggi  o villaggi turistici riservati ad ospitare
esclusivamente i propri associati. Tali disposizioni si applicano
anche a  enti ed aziende per il soggiorno dei propri dipendenti e
loro familiari.

2.  Le   strutture  di  cui  al  comma  1  non  sono  soggette  a
classificazione.  Tali   strutture  devono   possedere  almeno  i
requisiti previsti  per i  campeggi classificati  con una  stella
ovvero per i villaggi turistici classificati con due stelle.

3. L'autorizzazione  alla apertura  di uno  degli insediamenti di
cui  al  comma  1,  deve  contenere  l'indicazione  dei  fruitori
abilitati alla utilizzazione della struttura.

SEZIONE V
Vigilanza e sanzioni

ARTICOLO 40
Compiti di vigilanza e di controllo

1. Le funzioni di vigilanza e di controllo sulla osservanza delle
disposizioni di cui al presente capo sono esercitate dal Comune e
dalla Provincia nell'ambito delle rispettive competenze.

ARTICOLO 41
Sospensione e revoca della autorizzazione

1. Qualora  sia accertata  la mancanza  di alcuno  dei  requisiti
obbligatori per il livello minimo di classificazione previsto dal
regolamento di  attuazione, il  Comune sospende  l'autorizzazione
all'esercizio per  un periodo  non superiore  a sei  mesi  se,  a
seguito di  diffida, non  si sia  ottemperato  entro  il  termine
fissato nella diffida dal Comune.

2. Il  provvedimento di sospensione di cui al comma 1, si applica
anche nel  caso in  cui il  titolare o  il gestore  di una  delle
strutture ricettive  di cui al presente capo non abbia consentito
agli enti  competenti gli  accertamenti ai  fini  della  verifica
della sussistenza dei requisiti.

3.  L'autorizzazione   all'esercizio  di   una  delle   strutture
ricettive disciplinate dalla presente legge è revocata:

a) qualora,  alla scadenza  del periodo  di sospensione di cui al
   comma 1,  non si sia provveduto ad adempiere a quanto previsto
   nella diffida o non si sia consentito l'accertamento;
b) qualora  venga meno  alcuno dei  requisiti soggettivi previsti
   dalla legge per il titolare o gestore della autorizzazione.

ARTICOLO 42
Sanzioni amministrative

1. Chi  gestisce una  delle strutture  ricettive disciplinate dal
presente  capo   sprovvisto  della   relativa  autorizzazione  è
soggetto  alla   sanzione  amministrativa   pecuniaria  da   lire
1.000.000 (516,46 euri) a lire 6.000.000 (3098,74 euri).

2. è  soggetto alla  sanzione amministrativa  pecuniaria da lire
500.000  (258,23  euri)  a  lire  3.000.000  (1549,37  euri)  chi
contravvenga a quanto previsto:

a) dall'articolo 29, commi 2, 3, 4 e 5;
b) dall'articolo 30 commi 2 e 3;
c) dall'articolo 32, comma 2;
d) dall'articolo 33;
e) dall'articolo 44, comma 1.

3. è  soggetto alla  sanzione amministrativa  pecuniaria da Lire
500.000 (258,23 euri) a lire 3.000.000 (1549,37 euri):

a) chi  pubblicizzi  mediante  qualsiasi  mezzo,  un  livello  di
   classificazione della  propria struttura  superiore  a  quello
   attribuito;
b) chi,   essendosi    verificate    le    condizioni    per  una
   classificazione a  livelli inferiori  della propria struttura,
   ometta di  dichiarare  tale  circostanza  in  occasione  della
   comunicazione annuale  dei prezzi  ai sensi del Titolo II capo
   IV,
c) chi  doti i  locali e  gli spazi  destinati  all'alloggio  dei
   clienti con un numero di posti superiore a quello autorizzato.

4. In  caso di  reiterazione di  una delle  violazioni di  cui al
presente articolo,  nei due anni successivi, le relative sanzioni
pecuniarie sono raddoppiate.

SEZIONE VI
Norme transitorie

ARTICOLO 43
Norma transitoria per i campeggi e villaggi turistici

1. I  campeggi e i villaggi turistici già autorizzati in deroga,
ai sensi  dell'art. 25,  commi 4  e 5,  della legge  regionale 29
ottobre 1981  n. 79  "Disciplina e classificazione dei campeggi e
dei  villaggi  turistici",  che  si  trovino  nell'impossibilità
tecnica dell'adeguamento  ai  requisiti  stabiliti  dal  presente
testo unico  e dal relativo regolamento di attuazione, mantengono
la classificazione già attribuita fino al 3 1 dicembre 2008.

2. I  campeggi e  i villaggi turistici già autorizzati alla data
dell'entrata in vigore della legge regionale 12 novembre 1997, n.
83 "Nuove  norme in materia di disciplina e classificazione delle
strutture ricettive"  devono adeguare  le proprie  strutture e  i
propri servizi  alle disposizioni  previste  dal  regolamento  di
attuazione della stessa legge o dal regolamento di attuazione del
presente testo unico entro e non oltre il 31 dicembre 2000 e fino
a tale data possono mantenere la classificazione in essere.

ARTICOLO 44
Norma transitoria per i campeggi stanziali

1. I  campeggi di  cui alla legge regionale n. 83/1997, nei quali
è praticato,  in più  del 55%  delle piazzole,  l'affitto ad un
unico equipaggio  per  l'intera  durata  dell'intero  periodo  di
apertura  della   struttura  e   che  ne  abbiano  dato  regolare
comunicazione  al  Comune,  possono  mantenere  la  denominazione
aggiuntiva di  "stanziale",  con  l'obbligo  di  pubblicizzazione
anche nelle insegne di tale condizione, dall'1 gennaio 2000 al 31
dicembre 2000.

2. Entro  il 31  dicembre 2000,  i campeggi  di cui  al  comma  1
possono  chiedere   al  Comune  il  rilascio  dell'autorizzazione
all'esercizio  di   "parco  di   vacanza".   Il   Comune   decide
sull'accoglimento delle domande entro sessanta giorni.

CAPO II
ALTRE STRUTTURE RICETTIVE

SEZIONE I
Disposizioni generali

ARTICOLO 45
Oggetto

1. Il  presente capo  disciplina le  seguenti strutture ricettive
gestite per  la produzione e l'offerta al pubblico di servizi per
l'ospitalità:

a) strutture  ricettive extra  - alberghiere  per la  ospitalità
   collettiva:

   1) case per ferie;
   2) ostelli per la gioventù;
   3) rifugi alpini;
   4) bivacchi fissi;
   5) rifugi escursionistici;
   
b) strutture ricettive extra - alberghiere con le caratteristiche
   della civile-abitazione:

   1) esercizi di affittacamere,
   2) case e appartamenti per vacanze;
   3) residenze d'epoca;
   
c) residence.

2. Con  il regolamento  di attuazione,  la Regione  stabilisce  i
requisiti delle strutture ricettive di cui al comma 1.

ARTICOLO 46
Ripartizione delle competenze e informazioni

1. Le  funzioni amministrative  di  cui  al  presente  capo  sono
esercitate  dai   Comuni.  Le  Province  esercitano  le  funzioni
amministrative relative alla classificazione dei residence.

2. I  Comuni e  le Province sono tenuti a scambiarsi informazioni
circa lo  svolgimento delle rispettive funzioni in attuazione del
presente capo.

SEZIONE II
Definizioni e  caratteristiche delle  strutture ricettive  extra-
alberghiere per l'ospitalità collettiva

ARTICOLO 47
Case per ferie e rifugi escursionistici

1. Sono  case per  ferie le strutture ricettive attrezzate per il
soggiorno temporaneo,  anche in  forma autogestita,  di persone o
gruppi gestite  al di  fuori di  normali canali  commerciali, dai
soggetti di  cui all'articolo  51. Le  case per  ferie gestite da
privati possono  ospitare esclusivamente  le categorie di persone
indicate nell'autorizzazione, come previsto dall'articolo 53.

2. Le  strutture ricettive  che possiedono  i requisiti igienico-
sanitari delle  case per  ferie, idonee  a offrire  ospitalità e
ristoro ad  escursionisti in  luoghi collegati  direttamente alla
viabilità pubblica,  anche in  prossimità  di  centri  abitati,
possono assumere la denominazione di rifugi escursionistici.

ARTICOLO 48
Ostelli per la gioventù

1.  Sono   ostelli  per   la  gioventù  le  strutture  ricettive
attrezzate prevalentemente  per il  soggiorno ed il pernottamento
dei giovani e dei loro accompagnatori.

ARTICOLO 49
Rifugi alpini

1. Sono  rifugi alpini  i locali  idonei ad offrire ospitalità e
ristoro ad  escursionisti in zone ubicate in luoghi favorevoli ad
ascensioni raggiungibili  a piedi  e non  collegate  direttamente
alla viabilità pubblica.

ARTICOLO 50
Bivacchi fissi

1. I  locali di  alta montagna  e di difficile accesso, allestiti
con un  minimo di attrezzature per il riparo degli alpinisti sono
denominati bivacchi fissi.

2. I bivacchi fissi sono incustoditi e aperti in permanenza.

ARTICOLO 51
Soggetti legittimati alla gestione

1. Le  strutture ricettive  di cui  alla presente sezione possono
essere gestite  da privati,  soggetti pubblici,  associazioni  ed
enti che  operano senza  scopo di  lucro per  il conseguimento di
finalità sociali,  culturali, assistenziali, religiose, sportive
e ricreative.

2. Nel  caso in  cui  il  titolare  non  sia  persona  fisica  è
obbligatoria la  designazione di  un gestore.  Il titolare  o  il
gestore possono  nominare loro rappresentanti purchè in possesso
degli stessi requisiti personali richiesti al titolare o gestore.
In caso  di  società  o  di  organismo  collettivo  i  requisiti
personali debbono  essere posseduti  da tutti  i soggetti  per  i
quali è previsto l'accertamento antimafia ai sensi dell'articolo
2, comma 3, del DPR 252/1998.

3. Nel  caso di  gestione da  parte di  associazioni, l'attività
può  essere  esercitata  solo  nei  confronti  dei  soci,  fatta
eccezione per i rifugi alpini.

4. L'esercizio  in forma  di impresa  dell'attività di  gestione
delle  strutture  ricettive  di  cui  alla  presente  sezione  è
soggetto al  possesso dell'iscrizione  nella sezione speciale del
Registro esercenti il commercio (R.E.C.).

ARTICOLO 52
Obblighi  amministrativi   per  lo  svolgimento  delle  attività
previste nella sezione seconda

1. Salvo  il caso  dei bivacchi fissi, l'esercizio dell'attività
ricettiva  nelle  strutture  di  cui  alla  presente  sezione  è
subordinato alla  autorizzazione del  Comune ove  è  ubicata  la
struttura. Per  il rilascio  dell'autorizzazione  si  applica  il
procedimento di cui al decreto del Presidente della Repubblica 20
ottobre   1998,    n.   447   "Regolamento   recante   norme   di
semplificazione  dei   procedimenti  di   autorizzazione  per  la
realizzazione,   l'ampliamento,    la   ristrutturazione   e   la
riconversione di  impianti produttivi,  per l'esecuzione di opere
interne ai  fabbricati, nonchè  per la determinazione delle aree
destinate agli insediamenti produttivi, a norma dell'articolo 20,
comma 8, della legge 15 marzo 1997, n. 59".

2. Il rilascio dell'autorizzazione è subordinato al possesso:

a) dei  requisiti previsti  dagli articoli  11 e 92, del TUl.p.s.
   approvato con RD 773/1931;
b) dell'iscrizione    alla    sezione  speciale  per  le  imprese
   turistiche  del  Registro  esercenti  il  commercio  (R.E.C.),
   qualora l'attività sia esercitata in forma di impresa.

3.  L'autorizzazione  all'esercizio  può  comprendere  anche  la
somministrazione  di  alimenti  e  bevande,  nel  rispetto  delle
normative statali vigenti.

4. L'autorizzazione  conserva validità  fino a che non ricorrano
le fattispecie di sospensione e di revoca di cui all'articolo 67.

5. All'autorizzazione di cui al presente articolo si applicano le
disposizioni di cui all'articolo 34, commi 8 e 9.

ARTICOLO 53
Norme particolari  per l'autorizzazione di case per ferie, rifugi
e bivacchi

1. Per  le case  per ferie, l'autorizzazione individua i soggetti
cui la struttura è destinata.

2. Per  i  rifugi,  qualora  trattasi  di  rifugi  con  custodia,
all'atto della  richiesta di  apertura deve  essere  indicato  il
nominativo del  custode, che, qualora non coincida con il gestore
stesso, deve sottoscrivere la domanda per accettazione.

3.  Chiunque   intenda  attivare  un  bivacco  fisso  deve  darne
comunicazione al Comune competente per territorio, specificandone
l'ubicazione.

Sezione III
Definizione e  caratteristiche delle  strutture ricettive  extra-
alberghiere con le caratteristiche della civile abitazione

ARTICOLO 54
Requisiti

1. I  locali destinati  alle  attività  ricettive  di  cui  alla
presente sezione  devono possedere  i  requisiti  strutturali  ed
igienico-edilizi previsti  per  le  case  di  civile  abitazione,
nonchè  quelli   previsti  dal  regolamento  di  attuazione  del
presente capo.

2. L'utilizzo  delle abitazioni  per le  attività  di  cui  alla
presente sezione  non comporta  modifica  di  destinazione  d'uso
degli edifici ai fini urbanistici.

ARTICOLO 55
Affittacamere

1. Sono  esercizi di  affittacamere le  strutture composte da non
più di  sei camere  per clienti, con una capacità ricettiva non
superiore a  dodici posti  letto, ubicate  in  non  più  di  due
appartamenti ammobiliati  in uno stesso stabile, nelle quali sono
forniti alloggio e, eventualmente, servizi complementari.

2. Gli  affittacamere possono  somministrare, limitatamente  alle
persone alloggiate, alimenti e bevande.

ARTICOLO 56
Case e appartamenti per vacanze

1. Sono  case e  appartamenti per  vacanze  le  unità  abitative
composte da  uno o  più locali  arredati  e  dotate  di  servizi
igienici e  di cucina  autonoma gestite  unitariamente  in  forma
imprenditoriale  per  l'affitto  ai  turisti,  senza  offerta  di
servizi centralizzati,  nel corso  di una  o  più  stagioni  con
contratti aventi validità non superiore a tre mesi consecutivi.

2. Nella  gestione delle  case e  appartamenti per vacanze devono
essere assicurati  i servizi  essenziali per  il soggiorno  degli
ospiti come definiti nel regolamento di attuazione.

3. La  gestione di  case e  appartamenti  per  vacanze  non  può
comunque comprendere  la somministrazione  di cibi  e  bevande  e
l'offerta di  altri servizi  centralizzati  caratteristici  delle
aziende alberghiere.

4. Agli effetti del presente testo unico si considera gestione di
case e  appartamenti per  vacanze la  gestione non  occasionale e
organizzata di tre o più case o appartamenti ad uso turistico.

ARTICOLO 57
Locazioni ad uso turistico

Non sono  soggette alle  disposizioni  della  presente  legge  le
locazioni concluse  ai sensi dell'articolo 1, comma 2, lettera c)
della legge 9 dicembre 1998, n. 431 "Disciplina delle locazioni e
del rilascio degli immobili ad uso abitativo".

ARTICOLO 58
Residenze d'epoca

1. Sono  residenze d'epoca  le  strutture  ricettive  ubicate  in
complessi   immobiliari   di   particolare   pregio   storico   -
architettonico  assoggettati  ai  vincoli  previsti  dal  decreto
legislativo  29   ottobre  1999,   n.  490   Testo  unico   delle
disposizioni  legislative   in  materia   di  beni   culturali  e
ambientali, a  norma dell'articolo  1 della legge 8 ottobre 1997,
n. 352,  che offrono alloggio in camere e unità abitative, con o
senza servizio  autonomo di  cucina, con il limite di venticinque
posti letto.

2. Nelle  residenze d'epoca possono essere somministrati alimenti
e bevande nel rispetto delle normative statali vigenti.

3. I  servizi minimi  offerti dalle residenze d'epoca sono quelli
degli affittacamere e delle case e appartamenti per vacanze.

4. Gli  alberghi e  le residenze  turistico -  alberghiere di cui
agli articoli  26 e  27, nonchè gli alloggi agrituristici di cui
alla legge  regionale 17  ottobre 1994,  n. 76  "Disciplina delle
attività agrituristiche",  che rispondono ai requisiti di cui al
comma 1  relativamente al  pregio storico-architettonico, possono
assumere la  denominazione di "residenze d'epoca", mantenendo gli
obblighi amministrativi  previsti per  gli alberghi, le residenze
turistico - alberghiere e gli alloggi agrituristici.

ARTICOLO 59
Disposizioni concernenti i soggetti gestori

1. è  obbligatoria la designazione di un gestore nel caso in cui
il titolare della struttura non sia persona fisica. Il titolare o
il  gestore  possono  nominare  loro  rappresentanti  purchè  in
possesso degli stessi requisiti personali richiesti al titolare o
gestore.

2. L'esercizio  in forma  di impresa  dell'attività di  gestione
delle  strutture  ricettive  di  cui  alla  presente  sezione  è
soggetto al  possesso dell'iscrizione  nella sezione speciale del
Registro esercenti il commercio (R.E.C.).

ARTICOLO 60
Obblighi  amministrativi   per  lo  svolgimento  delle  attività
previste nella sezione terza

1. L'esercizio  delle attività  ricettive di  cui alla  presente
sezione è  subordinato alla  presentazione al  Comune in  cui si
intende svolgere  l'attività di  una denuncia  di  inizio  della
stessa  ai  sensi  degli  articoli  58  e  seguenti  della  legge
regionale 20  gennaio 1995,  n. 9  "Disposizioni  in  materia  di
procedimento amministrativo  e di  accesso agli  atti" attestante
l'esistenza dei  requisiti soggettivi  e della struttura previsti
dalla presente legge.

2. A tal fine il denunciante deve indicare:

a) generalità e denominazione del denunciante;
b) generalità dell'eventuale rappresentante legale;
c) il  possesso dei requisiti previsti dagli articoli 11 e 92 del
   TUl.p.s. approvato con RD 773/1931 e successive modificazioni;
   in caso  di nomina  di un  rappresentante legale  i  requisiti
   devono essere posseduti anche da quest'ultimo;
d) possesso  di iscrizione  alla sezione  speciale  del  Registro
   esercenti  il  commercio  (R.E.C.),  qualora  l'attività  sia
   esercitata in forma di impresa;
e) l'esistenza nelle strutture dei requisiti previsti per le case
   di civile abitazione.

3. Nelle residenze d'epoca con un numero di posti letto superiore
a dodici  e in  cui si  intenda somministrare  pasti agli ospiti,
l'attività è  soggetta ad autorizzazione con il procedimento di
cui al DPR 447/1998.

4. La  denuncia deve  contenere le seguenti informazioni relative
alla struttura e ai servizi offerti:

a) ubicazione e caratteristiche;
b) servizi offerti;
c) numero dei posti letto e delle unità abitative;
d) servizi igienici a disposizione degli ospiti;
e) periodi di apertura.

5. Chi  gestisce  una  delle  strutture  ricettive  di  cui  alla
presente sezione  è inoltre  tenuto a  comunicare al Comune ogni
variazione del  numero e delle caratteristiche delle case e degli
appartamenti di cui dispone per la gestione.

ARTICOLO 61
Esercizio non professionale dell'attività di affittacamere

1. Coloro  che esercitano,  non professionalmente, l'attività di
affittacamere  nella  casa  ove  hanno  la  propria  residenza  e
domicilio sono esonerati, oltre che dall'iscrizione nella sezione
speciale  per   gli  esercenti  l'attività  ricettiva  istituito
dall'articolo 5  della legge  217/1983, dalla presentazione della
comunicazione dei prezzi di cui all'articolo 75.

2. I  soggetti di  cui al  comma  1  sono  tenuti  comunque  alla
denuncia di cui all'articolo 60.

SEZIONE IV
Definizione e caratteristiche dei residence

ARTICOLO 62
Residence

1. Sono  residence le  strutture ricettive  costituite da  almeno
sette unità  abitative mono  o plurilocali,  aventi i  requisiti
igienico-edilizi previsti  per  le  case  di  civile  abitazione,
ciascuna arredata,  corredata e  dotata di  servizi igienici e di
cucina,  gestite   unitariamente  in  forma  imprenditoriale  per
fornire alloggio e servizi, anche centralizzati.

2. Le unità immobiliari devono essere ubicate in stabili a corpo
unico od a più corpi.

ARTICOLO 63
Classificazione e revisione della classificazione

1. I residence sono classificati dalla Provincia in tre categorie
sulla base  della tabella  di classificazione  ad  essi  relativa
prevista nel regolamento di attuazione.

2. Qualora  si  verifichino  variazioni  dei  requisiti  tali  da
comportare un  aggiornamento del  livello di  classificazione, il
titolare o  gestore del  residence dichiara  tale circostanza  in
occasione della  comunicazione dei  prezzi e  delle  attrezzature
alla Provincia.  La Provincia  entro sessanta  giorni verifica il
possesso dei  nuovi requisiti. Qualora non venga comunicata entro
tale termine  una richiesta  di ulteriori  elementi conoscitivi o
notificato un  provvedimento di diniego, si intende attribuito il
nuovo  livello   di  classificazione   richiesto.  La   Provincia
trasmette al  Comune l'atto  di attribuzione dell'eventuale nuovo
livello di classificazione.

3. La  Provincia può procedere in ogni momento, anche d'ufficio,
alla rettifica  della classificazione  qualora  accerti  che  una
struttura ricettiva  possiede i  requisiti di una classificazione
inferiore a quella in essere. Il provvedimento della Provincia è
notificato all'interessato e trasmesso al Comune.

ARTICOLO 64
Obblighi amministrativi per lo svolgimento dell'attività

1.  L'esercizio   dell'attività  ricettiva   di   residence   è
subordinato alla  autorizzazione del  Comune ove  è  ubicata  la
struttura. Per  il rilascio  dell'autorizzazione  si  applica  il
procedimento di cui al DPR 447/1998.

2. Il rilascio dell'autorizzazione è subordinato al possesso:

a) dei  requisiti previsti  dagli articoli  11 e 92, del TUl.p.s.
   approvato con RD 773/1931;
b) dell'iscrizione    alla    sezione  speciale  per  le  imprese
   turistiche del Registro esercenti il commercio (R.E.C.).

3.  La   gestione  di   residence  può   comprendere   la   sola
somministrazione di bevande.

4. L'autorizzazione  conserva validità  fino a che non ricorrano
le fattispecie di sospensione o di revoca di cui all'articolo 67.

5. All'autorizzazione di cui al presente articolo si applicano le
disposizioni di cui all'articolo 34, commi 8 e 9.

SEZIONE V
Uso occasionale a fini ricettivi

ARTICOLO 65
Uso occasionale di immobili a fini ricettivi

1. è  consentito, previo nulla osta del Comune e per periodi non
superiori  a  sessanta  giorni  complessivi  nell'arco  dell'anno
solare, l'uso  occasionale di immobili non destinati abitualmente
a ricettività  collettiva, da parte di soggetti pubblici o delle
associazioni ed  enti che  operano senza  scopo di  lucro per  il
conseguimento di  finalità  sociali,  culturali,  assistenziali,
religiose, sportive e ricreative.

2. Il  Comune concede  il nulla  osta limitatamente al periodo di
utilizzo dopo aver accertato la presenza dei requisiti igienico -
sanitari e  di sicurezza in relazione al numero degli utenti e al
tipo di  attività. Al  rilascio del  nulla osta  si  applica  la
procedura del  silenzio assenso  di cui  all'articolo 61 della LR
9/1995.

SEZIONE VI
Vigilanza e sanzioni

ARTICOLO 66
Compiti di vigilanza e controllo

1. Le funzioni di vigilanza e di controllo sulla osservanza delle
disposizioni di cui al presente capo sono esercitate dal Comune e
dalla Provincia nell'ambito delle rispettive competenze.

ARTICOLO 67
Sospensione e revoca

1. Qualora  sia accertata  la mancanza  di alcuno  dei  requisiti
obbligatori  delle   strutture  individuati  dal  regolamento  di
attuazione, il  Comune  sospende  l'autorizzazione  di  cui  alle
sezioni seconda  e quarta,  e l'attività  di  cui  alla  sezione
terza, per  un periodo non superiore a sei mesi, se, a seguito di
diffida, non  si sia  ottemperato entro  il termine fissato nella
diffida.

2. Il  provvedimento di sospensione di cui al comma 1, si applica
anche nel  caso in  cui il  titolare o  il gestore  di una  delle
strutture ricettive  di cui al presente capo non abbia consentito
agli enti  competenti gli  accertamenti ai  fini  della  verifica
della sussistenza dei requisiti.

3. Il  Comune revoca l'autorizzazione di cui alle sezioni seconda
e quarta  e inibisce  la prosecuzione  dell'attività di cui alla
sezione terza qualora:

a) alla scadenza del periodo di sospensione di cui al comma 1 non
   si sia  adempiuto a quanto previsto nella diffida o non si sia
   consentito l'accertamento;
b) venga  meno uno  dei requisiti soggettivi previsti dalla legge
   per l'esercizio delle attività di cui al presente capo.

4. Le  modificazioni e le eventuali sospensioni e revoche, devono
essere  comunicate  dal  Comune  alla  Provincia  competente  per
territorio entro quindici giorni.

ARTICOLO 68
Sanzioni amministrative

1. Chi gestisce una delle strutture disciplinate al presente capo
sprovvisto  dell'autorizzazione  o  senza  aver  provveduto  alla
denuncia di  inizio della  attività è  soggetto  alla  sanzione
amministrativa del  pagamento di  una  somma  da  lire  1.000.000
(516,46 euri) a lire 6.000.000 (3098,74 euri).

2. Il  superamento della  capacità ricettiva  consentita,  fatto
salvo il  caso di  stato  di  necessità  per  i  rifugi  alpini,
comporta la sanzione amministrativa del pagamento di una somma da
lire 500.000 (258,23 euri) a lire 31.000.000 (1549,37 euri).

3. Chi  ospita all'interno  delle case per ferie soggetti diversi
da quelli  previsti nell'autorizzazione di cui all'articolo 52 è
soggetto alla  sanzione amministrativa del pagamento di una somma
da lire 250.000 (129,11 euri) a lire 600.000 (309,87 euri).

4.  Chi  somministra  alimenti  e  bevande  in  violazione  delle
prescrizioni  del   presente  capo   è  soggetto  alla  sanzione
amministrativa del pagamento di una somma da lire 200.000 (103,29
euri) a lire 1.000.000 (516,46 euri).

5. è  soggetto alla sanzione amministrativa del pagamento di una
somma da  lire 500.000  (258,23 euri) a lire 3.000.000 (1.549,337
euri):

a) chi   pubblicizza    con    qualunque  mezzo,  un  livello  di
   classificazione di residence superiore a quello attribuito;
b) chi  non  fornisce  i  servizi  previsti  dalla  legge  e  dal
   regolamento per il tipo di struttura.

6. In  caso di  reiterazione di  una delle  violazioni di  cui al
presente articolo  nei due  anni successivi, le relative sanzioni
pecuniarie sono raddoppiate.

CAPO III
STABILIMENTI BALNEARI

ARTICOLO 69
Stabilimenti balneari

1. Sono  stabilimenti balneari  le strutture poste sulla riva del
mare, di  laghi o  di fiumi  attrezzate per  la  balneazione  con
cabine, spogliatoi, servizi igienici e docce.

2. Gli  stabilimenti balneari  possono altresì  essere dotati di
altri impianti e attrezzature per la somministrazione di alimenti
e  bevande  e  per  l'esercizio  delle  attività  connesse  alla
balneazione, come  le cure  elioterapiche e termali, le attività
sportive e  la ricreazione,  purchè in  possesso delle  relative
autorizzazioni.

3. Gli  stabilimenti sono  classificati con  un numero  di stelle
marine da  uno a  tre  in  relazione  ai  requisiti  fissati  nel
regolamento di  attuazione. Si  applicano a tal fine gli articoli
35 e 36.

ARTICOLO 70
Obblighi amministrativi

1.  L'apertura   di  stabilimenti   balneari   è   soggetta   ad
autorizzazione  secondo   quanto  stabilito  nel  regolamento  di
attuazione.

2. Le  funzioni amministrative  di  cui  al  presente  capo  sono
esercitate  dai   Comuni.  Le  Province  esercitano  le  funzioni
amministrative relative  alla classificazione  degli stabilimenti
balneari.

3. Comuni  e  Province  sono  tenuti  a  fornirsi  reciprocamente
informazioni  concernenti   lo   svolgimento   delle   rispettive
funzioni.

ARTICOLO 71
Compiti di vigilanza e controllo

1. Le  funzioni di vigilanza e di controllo sull'osservanza delle
disposizioni di  cui al presente capo, sono esercitate dal Comune
e dalla Provincia nell'ambito delle rispettive competenze.

ARTICOLO 72
Sanzioni amministrative

1.  Chi  gestisce  uno  stabilimento  balneare  sprovvisto  della
relativa autorizzazione, è soggetto alla sanzione amministrativa
pecuniaria da  lire 1.000.000  (516,96  euri)  a  lire  6.000.000
(3098,74 euri).

2. è  soggetto alla  sanzione amministrativa  pecuniaria da Lire
500.000 (258,234 euri) a lire 3.000.000 (1549,37 euri):

a) chi  pubblicizzi  mediante  qualsiasi  mezzo,  un  livello  di
   classificazione della  propria struttura  superiore  a  quello
   attribuito;
b) chi,   essendosi    verificate    le    condizioni    per  una
   classificazione a  livelli inferiori  della propria struttura,
   ometta di  dichiarare  tale  circostanza  in  occasione  della
   comunicazione annuale  dei prezzi  ai sensi del Titolo II capo
   IV.

CAPO IV
Disciplina  dei   prezzi  delle   strutture  ricettive   e  degli
stabilimenti balneari

ARTICOLO 73
Oggetto

1. Il  presente capo disciplina la comunicazione e la pubblicità
dei prezzi  dei servizi  e delle  caratteristiche delle strutture
turistiche ricettive  e degli  stabilimenti balneari,  in seguito
tutti denominati  strutture, ai fini della trasparenza dei prezzi
e delle  prestazioni, nonchè della loro verificabilità da parte
degli utenti.

ARTICOLO 74
Attribuzione di funzioni

1. Le  funzioni amministrative  di  cui  al  presente  capo  sono
esercitate dalle Province.

ARTICOLO 75
Modalità e contenuti della comunicazione

1. I  titolari o i gestori comunicano alla Provincia i prezzi dei
servizi, nonchè  le informazioni  relative alle  caratteristiche
delle strutture.

2.  La  comunicazione  è  redatta  in  conformità  del  modello
approvato dal  dirigente  del  competente  ufficio  della  Giunta
regionale, contenente  la descrizione delle caratteristiche della
struttura, l'elencazione  delle attrezzature,  dei servizi  ed  i
relativi prezzi.

ARTICOLO 76
Termine di presentazione della comunicazione

1. Ai  titolari o  gestori delle  strutture  ricettive  è  fatto
obbligo di  comunicare entro  il 1  ottobre di ogni anno i prezzi
massimi  che   intendono  praticare   dal  1   gennaio  dell'anno
successivo. Per le strutture con apertura stagionale invernale la
decorrenza dei  prezzi comunicati  è anticipata  al  1  dicembre
dell'anno in corso.

2. Ai  titolari o  gestori degli  stabilimenti balneari  è fatto
obbligo di  comunicare, entro  il 1  marzo di ogni anno, i prezzi
che intendono  praticare dal  1 giugno dello stesso anno, nonchè
le  caratteristiche   delle  strutture.  Non  vi  è  obbligo  di
comunicazione in  relazione ai  prezzi o alle caratteristiche che
non siano variati rispetto alla comunicazione precedente.

3. Entro il termine di cui al comma 2, i titolari o gestori delle
strutture   ricettive    hanno   facoltà   di   presentare   una
comunicazione suppletiva dei prezzi che intendono praticare dal 1
giugno, se variati in aumento.

4. Per  le strutture  di nuova  apertura  la  comunicazione  deve
essere effettuata entro la data di inizio dell'attività.

5. In  caso di  cessione della  struttura, il  titolare o gestore
subentrante deve  trasmettere alla Provincia la comunicazione dei
prezzi solo  in caso  di  variazione  di  quanto  comunicato  dal
gestore uscente.

6. I  titolari o  i gestori  delle  strutture,  in  occasione  di
ristrutturazioni  che   comportino  sostanziali   variazioni  dei
servizi  offerti,   possono   effettuare   contestualmente   alla
dichiarazione di  nuova classificazione,  la  comunicazione  alla
Provincia  di   nuovi  prezzi   da   praticare   in   conseguenza
dell'attribuzione del nuovo livello di classificazione.

ARTICOLO 77
Informazioni

1.  La   Provincia  trasmette   in  via  telematica,  secondo  le
istruzioni tecniche fornite dai competenti uffici regionali, alla
Regione e  all'E.N.I.T., entro  il 30  novembre di  ogni anno, le
comunicazioni dei  prezzi e delle caratteristiche delle strutture
presentate entro  il 1  ottobre, nonchè  entro il  30 aprile, le
comunicazioni suppletive presentate entro il 1 marzo.

ARTICOLO 78
Pubblicità dei prezzi e informazioni all'interno dell'esercizio

1. Nella  zona di  ricevimento degli  ospiti della struttura deve
essere tenuta  esposta  e  perfettamente  visibile,  anche  senza
esplicita richiesta  del cliente,  una tabella secondo il modello
approvato dal  dirigente  del  competente  ufficio  della  Giunta
regionale,  riepilogativa   dei  prezzi   dei  servizi  praticati
nell'anno  in   corso,  nonchè   delle   caratteristiche   della
struttura, conformi all'ultima comunicazione.

2. In  ogni camera  o unità  abitativa delle strutture ricettive
deve  essere  esposto,  in  luogo  ben  visibile,  un  cartellino
contenente  le   informazioni  relative  al  prezzo  massimo  del
pernottamento ed  ai servizi  offerti nell'anno in corso, redatto
secondo il modello approvato dal dirigente del competente ufficio
della Giunta regionale.

3. Le informazioni sulle caratteristiche delle strutture, diffuse
con qualsiasi  mezzo, devono  essere conformi  ai dati comunicati
alla Provincia  in base  alle  disposizioni  del  presente  testo
unico.

4. La  pubblicizzazione  con  qualsiasi  mezzo,  di  offerte  che
praticano prezzi  inferiori a  quelli comunicati  deve  riportare
chiaramente  il   periodo  di  validità,  nonchè  le  eventuali
condizioni relative ai soggetti destinatari delle offerte stesse.
In assenza  di tali  indicazioni l'offerta  deve intendersi  come
generalizzata e valida per tutto l'anno.

5. Il  trattamento di  pensione o  di mezza  pensione è  erogato
esclusivamente previa  richiesta del  cliente, al  momento  della
prenotazione o contestualmente all'arrivo presso la struttura.

ARTICOLO 79
Vigilanza e controllo

1. Le  funzioni di  vigilanza e  controllo sulla osservanza delle
disposizioni di cui al presente capo, ivi compresa l'applicazione
delle sanzioni, sono esercitate dalla Provincia.

ARTICOLO 80
Sanzioni amministrative

1.  Chi   effettui  la   comunicazione  incompleta   o  priva  di
indicazioni relative  a caratteristiche  della struttura  variate
rispetto alle  precedenti comunicazioni è soggetto alla sanzione
amministrativa consistente  nel pagamento  di una  somma da  lire
100.000 (51,56 euri) a lire 600.000 (309,87 euri).

2.  Chi   non  espone   la  tabella  o  la  espone  in  modo  non
perfettamente visibile,  nonchè chi  compili la  stessa in  modo
incompleto rispetto  al modello regionale ovvero in contrasto con
quanto  comunicato  alla  Provincia  è  soggetto  alla  sanzione
amministrativa consistente  nel pagamento  di una  somma da  lire
300.000 (154,94 euri) a lire 1.800.000 (929,62 euri). La sanzione
è ridotta della metà nel caso della mancata esposizione o della
esposizione  non  completamente  visibile  o  della  compilazione
incompleta,  ovvero  in  contrasto  con  quanto  comunicato  alla
Provincia, del cartellino di cui all'articolo 78, comma 2.

3. è  soggetto  alla  sanzione  amministrativa  consistente  nel
pagamento di  una somma  da lire  600.000 (309,87  euri)  a  lire
3.600.000 (1859,24 euri):

a) chi espone prezzi superiori a quelli comunicati;
b) chi  viola le  disposizioni di  cui all'articolo 78, comma 3 e
   comma 4.

4. Chi  applica prezzi  superiori a quelli comunicati è soggetto
alla sanzione  amministrativa consistente  nel pagamento  di  una
somma da  lire 1.000.000  (516,46 euri) a lire 6.000.000 (3098,74
euri).

5. In  caso di  reiterazione di  una delle  violazioni di  cui al
presente articolo nei due anni successivi, le sanzioni pecuniarie
previste sono raddoppiate.

ARTICOLO 81
Osservatorio regionale dei prezzi e delle strutture ricettive

1.  Al  fine  di  disporre  di  un  quadro  completo  e  costante
sull'andamento dei  prezzi dell'offerta  ricettiva  è  istituito
l'Osservatorio regionale  dei prezzi e delle strutture ricettive.
La Regione  istituisce l'Osservatorio previo coinvolgimento delle
associazioni  di  categoria  del  settore,  delle  organizzazioni
sindacali, delle associazioni per la tutela dei consumatori e con
la partecipazione delle Province.

2. Per  l'operatività dell'Osservatorio,  la Regione  si  avvale
delle Province,  delle APT,  delle associazioni  di categoria del
settore, dei  consorzi  costituiti  tra  imprese  ricettive  più
rappresentativi  e   delle  associazioni   per  la   tutela   dei
consumatori.

3.   Il   Consiglio   regionale   definisce   le   modalità   di
organizzazione e funzionamento dell'Osservatorio.

4.  Alle   spese  necessarie  per  l'Osservatorio  si  fa  fronte
utilizzando gli  stanziamenti previsti  dal piano regionale dello
sviluppo economico di cui all'articolo 8 della LR 87/1998.

CAPO V
AGENZIE DI VIAGGIO E TURISMO

SEZIONE I
Definizione e attività

ARTICOLO 82
Definizione e attività delle agenzie di viaggio e turismo

1. Sono agenzie di viaggio e turismo (di seguito definite agenzie
di viaggio)  le imprese  che  esercitano  le  seguenti  attività
tipiche:

a) produzione  e organizzazione di viaggi e soggiorni per singole
   persone o per gruppi, senza vendita diretta al pubblico;
b) produzione  e organizzazione di viaggi e soggiorni per singole
   persone o  per gruppi, intermediazione nei servizi di cui alla
   lettera a)  o di  singoli servizi separati con vendita diretta
   al pubblico;
c) intermediazione  di viaggi e soggiorni prodotti e organizzati,
   per singole  persone o  per gruppi,  dalle imprese di cui alla
   lettere a)  e b)  e di  singoli servizi  separati con  vendita
   diretta al pubblico.

2.  Nell'esercizio   delle  attività   tipiche  di   produzione,
organizzazione, vendita ed intermediazione di viaggi e soggiorni,
le agenzie  di viaggio  stipulano contratti  di viaggio  ai sensi
della Convenzione Internazionale relativa ai contratti di viaggio
(CCV.), ratificata  e resa  esecutiva con legge 27 dicembre 1977,
n. 1084,  nonchè ai sensi del decreto legislativo 17 marzo 1995,
n. 111  "Attuazione  della  direttiva  90/314/CEE  concernente  i
viaggi, le vacanze ed i circuiti 'tutto compresò"; le agenzie di
viaggio svolgono  altresì, ai  sensi della  medesima CCV.  e del
DLgs  111/1995,  singole  attività  preparatorie  e  successive,
connesse  e  finalizzate  alla  stipula  e  alla  esecuzione  dei
contratti di viaggio.

3. Rientrano tra le attività delle agenzie di viaggio:

a) la  raccolta di  adesioni a  viaggi e crociere per l'interno e
   per l'estero;
b) l'organizzazione    e  realizzazione  di  gite  ed  escursioni
   individuali o collettive e visite guidate di città;
c) la  prenotazione e  la vendita  di biglietti  per conto  delle
   imprese  nazionali  ed  estere  che  esercitano  attività  di
   trasporto ferroviario,  automobilistico,  marittimo,  aereo  o
   altri tipi di trasporto;
d) l'informazione  e  l'assistenza  ai  propri  clienti,  nonchè
   l'accoglienza degli  stessi nei  porti, aeroporti, stazioni di
   partenza e di arrivo di mezzi collettivi di trasporto;
e) la   prenotazione  dei  servizi  di  ristoro  e  di  strutture
   ricettive di  cui all'articolo  6 della l. 217/1983, ovvero la
   vendita di  buoni di  credito per  i servizi suindicati emessi
   anche da altri operatori nazionali ed esteri;
f) ogni  altra forma  di attività  connessa con  la  vendita  di
   servizi.

4. Le  agenzie di  viaggio di  cui al  comma 1,  lett. a) possono
stipulare  contratti   direttamente  con   i  soggetti   di   cui
all'articolo 92  purchè si  tratti di  viaggi collettivi  "tutto
compreso", organizzati  e prodotti dalle agenzie medesime, con un
numero di  partecipanti non  inferiore a  venti. Possono altresì
stipulare  contratti   direttamente  con   i  soggetti   di   cui
all'articolo 90.

ARTICOLO 83
Requisiti e obblighi per l'esercizio dell'attività

1. Per  l'esercizio dell'attività  di agenzia  di  viaggio  sono
necessari  i   seguenti  requisiti   personali,   strutturali   e
professionali:

a) assenza  di condanne  penali  che  comportino  l'interdizione,
   anche temporanea,  dall'esercizio della professione, salvo che
   non sia  intervenuta la riabilitazione, da parte del titolare,
   ovvero del rappresentante legale e della persona che assume la
   direzione tecnica  dell'agenzia se  diversa dal titolare o dal
   rappresentante legale;
b) requisiti strutturali di cui all'articolo 85;
c) requisito professionale di cui all'articolo 88.

2. è  inoltre necessario  che sia  stato assolto l'obbligo della
stipula della polizza assicurativa di cui all'articolo 86;

3. La  denominazione dell'agenzia non può essere uguale o simile
ad  altre  adottate  da  agenzie  già  operanti  sul  territorio
nazionale, nè essere quella di Regioni o Comuni italiani.

ARTICOLO 84
Denuncia di inizio di attività

1. L'apertura  di  agenzie  di  viaggio  è  subordinata  ad  una
denuncia di  inizio di  attività ai  sensi  dell'articolo  58  e
seguenti  della   LR  9/1995  che  deve  essere  presentata  alla
Provincia nel  cui territorio  ha sede  l'agenzia, attestante  il
possesso dei requisiti e l'assolvimento degli obblighi.

2. Nelle  agenzie di  viaggio devono  essere esposte  in modo ben
visibile copia  della denuncia  di inizio  di attività  ed  ogni
comunicazione di cui ai commi 3 e 5.

3. Ogni  variazione relativa  alla denominazione  dell'agenzia di
viaggio,  al  titolare,  alla  persona  preposta  alla  direzione
tecnica, alla  denominazione o  ragione sociale  della  società,
alla sede, comporta l'immediata comunicazione alla Provincia.

4. Ogni  variazione relativa  all'attività esercitata tra quelle
di cui  all'articolo 82, comma 1, comporta l'obbligo di una nuova
denuncia di inizio di attività.

5. L'apertura  di filiali,  succursali e  altri punti  vendita di
agenzie già legittimate ad operare non è soggetta a denuncia di
inizio di  attività, ma  a comunicazione  alla Provincia  ove è
ubicata, nonchè  alla Provincia  alla quale  è stata inviata la
denuncia  di   inizio  attività,   se  ubicata  in  Toscana.  La
Provincia, negli  stessi termini  della  denuncia  di  inizio  di
attività, verifica il possesso dei requisiti di cui all'articolo
85.

6. Le agenzie che svolgono attività stagionali devono concludere
soltanto contratti  relativi a  viaggi da esse organizzati che si
svolgono integralmente,  durante  i  periodi  di  apertura  della
agenzia medesima.

SEZIONE II
Norme in materia di esercizio dell'attività e tutela dell'utente

ARTICOLO 85
Requisiti strutturali

1. Le  agenzie di  viaggio che  esercitano la  vendita diretta al
pubblico devono possedere locali indipendenti ed escludenti altre
attività.

2. è fatto divieto alle agenzie di viaggio che non effettuano la
vendita diretta  al pubblico  di  operare  in  locali  aperti  al
pubblico.   Eventuali    insegne   devono    comunque   contenere
l'indicazione del  divieto di  vendita  diretta  al  pubblico  di
viaggi e soggiorni.

ARTICOLO 86
Garanzia assicurativa

1.  Le  agenzie  di  viaggio  sono  tenute  a  stipulare  polizze
assicurative di  responsabilità civile  a copertura  dei  rischi
derivanti alle  persone  dalla  partecipazione  ai  programmi  di
viaggio e  soggiorno nonchè  a garanzia  dell'esatto adempimento
degli  obblighi  verso  l'utente  dei  servizi  turistici,  nella
osservanza  delle   disposizioni  previste   in   materia   dalla
Convenzione  internazionale  relativa  ai  contratti  di  viaggio
(CCV.) di cui alla L. 1084/1997, nonchè dal DLgs 111/1995.

2. Le  polizze assicurative sono stipulate secondo lo schema tipo
approvato dal  dirigente  del  competente  ufficio  della  Giunta
Regionale, nel  quale sono  indicate, tra  l'altro, le specifiche
clausole volte  ad assicurare  la più sollecita liquidazione del
risarcimento  dovuto   all'utente  dei   servizi   turistici   in
conseguenza della  mancata o  difettosa prestazione di servizi da
parte dell'agenzia di viaggio.

ARTICOLO 87
Chiusura temporanea dell'agenzia

1. Non  è consentita  la chiusura dell'agenzia di viaggio per un
periodo superiore a otto mesi consecutivi.

2. Il  titolare che  intenda procedere  alla chiusura  temporanea
dell'agenzia di viaggio, per un periodo di almeno quindici giorni
consecutivi, ne  deve informare la Provincia indicando i motivi e
la durata della chiusura.

3. In ogni caso l'agenzia non può procedere alla chiusura fino a
che sono in corso di svolgimento i contratti relativi a viaggi da
essa organizzati,  ovvero fino a quando devono ancora svolgersi i
viaggi da essa venduti.

SEZIONE III
Requisiti professionali per l'esercizio dell'attività di agenzia
di viaggio

ARTICOLO 88
Requisiti professionali per l'esercizio dell'attività di agenzia
di viaggio

1. La  persona fisica  titolare di agenzia di viaggio e turismo o
il rappresentante  legale in  caso di società o in loro vece, il
preposto alla  direzione tecnica  dell'agenzia, deve risultare in
possesso dei  requisiti professionali  previsti  dall'articolo  9
della l. 217/1983.

2. Il  possesso dei requisiti professionali di cui all'articolo 9
della l. 217/83, è attestato dal ricorrere di una delle seguenti
ipotesi:

a) sussistenza delle condizioni previste dall'articolo 4 del DLgs
   392/1991;
b) superamento  dell'esame di cui all'articolo 89 o l'equivalente
   esame previsto dalle leggi delle altre Regioni.

3. I  requisiti professionali  devono essere posseduti al momento
della  denuncia  dell'apertura  di  una  nuova  agenzia  o  della
comunicazione della  variazione della persona che ha la direzione
tecnica della medesima.

4. Ai  fini dell'accertamento delle condizioni di cui al comma 2,
lettera a), i titolari individuali di agenzia di viaggio e i loro
institori, ovvero i loro soci o rappresentanti legali che abbiano
prestato effettiva  attività lavorativa in agenzia di viaggio in
modo continuativo  ed esclusivo sono equiparati ai dirigenti o ai
dipendenti di  cui al  DLgs 392/1991,  sulla base  dell'attività
svolta e per i periodi di tempo ivi previsti.

5. Ai  fini dell'accertamento delle condizioni di cui al comma 2,
lettera a), i lavoratori subordinati che abbiano svolto attività
continuativa ed esclusiva presso agenzie di viaggio e turismo con
responsabilità di  almeno un reparto, inquadrati nella posizione
di quadri  o di  primo livello  o  secondo  livello  in  base  al
contratto collettivo  di lavoro  della categoria, sono equiparati
ai dirigenti di cui al DLgs 392/1991.

6. Con  deliberazione della  Giunta regionale  sono stabilite  le
modalità necessarie  a comprovare le attività di cui ai commi 4
e 5.

7. Qualora  l'attività della  persona  preposta  alla  direzione
tecnica di  una agenzia  di viaggio  sia sospesa  per un  periodo
superiore a  sessanta giorni  continuativi in  un anno,  o  venga
definitivamente  a   cessare,  il  titolare  è  tenuto  a  darne
immediata comunicazione alla Provincia competente per territorio,
provvedendo contestualmente alla designazione di altra persona in
possesso dei requisiti professionali di cui al comma 1.

8. I  soggetti di  cui al  comma 1  devono  prestare  la  propria
attività lavorativa  con carattere  di esclusività  in una sola
agenzia.

ARTICOLO 89
Esame di idoneità

1.  Possono  presentare  la  domanda  per  sostenere  l'esame  di
idoneità,   coloro    che   intendono    acquisire   l'idoneità
professionale; in  tal caso,  la domanda deve essere accompagnata
dalla dichiarazione  di designazione  da parte  di un titolare di
agenzia  di   viaggio  o   di  un   rappresentante  legale  delle
associazioni di  cui all'articolo 90. Possono altresì presentare
la  domanda   per  sostenere  l'esame  di  idoneità  coloro  che
intendono  aprire   una  nuova   agenzia  di   viaggio  ovvero  i
rappresentanti legali delle associazioni di cui all'articolo 90.

2. Per  l'ammissione all'esame  di idoneità è necessario che il
candidato  risulti  in  possesso  del  diploma  di  scuola  media
superiore.

3. La  Giunta regionale,  con propria deliberazione, specifica le
materie d'esame  e determina  le  modalità  per  l'effettuazione
delle prove.

4. La  Provincia espleta  le prove  d'esame almeno  ogni  quattro
mesi, qualora vi siano domande pendenti.

5. Per  l'ammissione all'esame  è dovuto un concorso spese nella
misura e nei modi stabiliti con provvedimento della Provincia.

6. La  Provincia rilascia  a  chi  abbia  superato  positivamente
l'esame un attestato di idoneità.

SEZIONE IV
Associazioni senza scopo di lucro e uffici di biglietteria

ARTICOLO 90
Albo delle  associazioni senza  scopo di  lucro  che  organizzano
viaggi

1.  è  istituito  presso  il  competente  ufficio  della  Giunta
regionale l'albo  delle  associazioni  senza  scopo  di  lucro  a
carattere  regionale,   o  nazionale   con   rappresentanza   sul
territorio regionale,  che possono svolgere in modo continuativo,
esclusivamente   per    i   propri    associati,   attività   di
organizzazione  e   vendita  di   viaggi,  soggiorni,   gite   ed
escursioni.

2.  Possono   chiedere   l'iscrizione   all'albo   regionale   le
associazioni senza  scopo  di  lucro  con  finalità  ricreative,
culturali, religiose, sociali che abbiano in Toscana un numero di
soci non inferiore a diecimila ovvero una presenza organizzata in
almeno tre  province, a  condizione, in quest'ultimo caso, che le
associazioni medesime  risultino costituite  da almeno tre anni e
dimostrino di  avere svolto,  per lo  stesso  periodo,  attività
continuativa;   dette    associazioni   devono   possedere,   per
disposizione statutaria, organi democraticamente eletti.

3.  Le   associazioni  che  intendono  essere  iscritte  all'albo
regionale devono  presentare domanda  al competente ufficio della
Giunta regionale, nella quale sia specificato:

a) la sede legale dell'associazione;
b) le    complete    generalità    del    legale  rappresentante
   dell'associazione;
c) il  possesso dei requisiti di cui al comma 2 che costituiscono
   titolo per l'iscrizione all'albo.

4.   Alla    domanda   deve    essere   allegato    lo    statuto
dell'associazione.

5. Le  associazioni  già  iscritte  all'albo  regionale  di  cui
all'articolo 2,  comma 7, della legge regionale 9 aprile 1990, n.
36  "Promozione  e  sviluppo  dell'associazionismo",  nonchè  le
organizzazioni iscritte al registro regionale di cui all'articolo
4 della  legge regionale 26 aprile 1993, n. 28 "Norme relative ai
rapporti delle organizzazioni di volontariato con la Regione, gli
Enti locali  e gli  altri Enti pubblici. Istituzione del registro
regionale delle  organizzazioni di  volontariato", sono  iscritte
all'albo regionale  di cui al comma 1 dietro presentazione di una
domanda in  cui sia specificato solo il possesso del requisito di
cui al comma 2 lettera c).

6.  L'iscrizione   all'albo  decorre   dal  sessantesimo   giorno
successivo alla presentazione della domanda.

7. Le  attività di cui al comma 1 possono essere svolte anche da
parte  delle   articolazioni  territoriali   delle   associazioni
iscritte all'albo  regionale. A  tal fine  la domanda  di cui  al
comma 3  deve essere  integrata con  l'elenco delle articolazioni
territoriali  accreditate   e  con   l'indicazione   del   legale
rappresentante di ciascuna di esse.

8. Le insegne poste all'ingresso, degli uffici, anche decentrati,
nei quali  vengono  organizzate  le  attività  devono  contenere
l'indicazione   che    esse   sono   riservate   ai   soli   soci
dell'associazione.

ARTICOLO 91
Esercizio dell'attività di organizzazione di viaggio

1.  I  soggetti  di  cui  all'articolo  90  sono  tenuti  a  dare
preventiva  comunicazione  dell'inizio  delle  proprie  attività
disciplinate  dalle   norme  contenute  nel  presente  capo  alla
Provincia nel  cui territorio  è situata  la sede dell'organismo
regionale o dell'articolazione territoriale, specificando:

a) le  complete generalità  nonchè il  possesso  dei  requisiti
   soggettivi previsti  dall'articolo 11  del TUl.p.s.  approvato
   con RD 773/1931, e successive modificazioni, della persona che
   assume la responsabilità organizzativa delle attività;
b) le attività che si intendono esercitare.

2.  La   comunicazione  deve   altresì  contenere   la  menzione
dell'avvenuta   stipula    della    polizza    assicurativa    di
responsabilità civile  di cui  all'articolo 86, per la copertura
di rischi  derivanti ai  soci dalla partecipazione alle attività
indicate  nella  comunicazione  medesima.  La  Provincia  accerta
d'ufficio l'iscrizione  all'albo di  cui all'articolo 90 comma 1.
La  Provincia   accerta  altresì   il  possesso   dei  requisiti
professionali  della   persona  che   assume  la  responsabilità
organizzativa delle  attività, secondo  le  modalità  stabilite
all'articolo 88.

3.  I  soggetti  di  cui  all'articolo  90  sono  tenuti  a  dare
comunicazione immediata  alla Provincia competente per territorio
di ogni  variazione relativa  al contenuto della comunicazione di
cui al comma 1.

4. Il  responsabile organizzativo  delle attività deve risultare
in possesso  dei requisiti  professionali di cui all'articolo 88.
Tale soggetto è responsabile organizzativo anche delle attività
esercitate dalle  eventuali  articolazioni  territoriali  di  cui
all'articolo  90,   comma   7;   l'attività   del   responsabile
organizzativo,  che   può  essere   svolta  da   un  socio,   è
incompatibile con  l'attività di  responsabile organizzativo  di
altra associazione.  Al responsabile organizzativo non si applica
il disposto dell'articolo 88, comma 8.

5. Nell'esercizio  delle attività di cui al presente articolo le
associazioni senza  scopo di  lucro stipulano  contratti ai sensi
della Convenzione Internazionale relativa ai contratti di viaggio
(CCV.) ratificata  e resa  esecutiva con  L. 104/1977, nonchè ai
sensi del d.lgs 111/1995.

ARTICOLO 92
Organizzazione occasionale di viaggi

1. L'organizzazione  e la  realizzazione occasionale, senza scopo
di lucro,  di viaggi,  soggiorni, gite ed escursioni, da parte di
enti pubblici  e organizzazioni  che operano  a scopo ricreativo,
culturale,  religioso   e  sociale   è  consentita   purchè  le
iniziative non  superino il numero di cinque nell'arco di un anno
solare ed abbiano durata media non superiore a dieci giorni.

2. Il  predetto numero di iniziative può essere superato qualora
vengano organizzate  gite ed  escursioni di durata inferiore alle
ventiquattro  ore,   purchè,  nell'arco  dell'anno  solare,  sia
comunque rispettato  il limite  massimo complessivo  di giorni di
attività consentiti.

3.   Il    soggetto   organizzatore   è   tenuto   a   stipulare
un'assicurazione a copertura dei rischi derivanti ai partecipanti
dalla effettuazione di ogni singola iniziativa, secondo lo schema
tipo definito  dal dirigente  del competente ufficio della Giunta
regionale. Il  soggetto organizzatore  è altresì  tenuto a dare
preventiva  comunicazione   di  ogni   singola  iniziativa   alla
Provincia, specificando, tra l'altro, l'assenza di scopo di lucro
della iniziativa,  le generalità  del responsabile e il possesso
dei requisiti di cui all'articolo 91 comma 1 lettera a).

4. La  Provincia esercita  la  vigilanza  e  il  controllo  delle
attività di  cui al  presente articolo, sospende l'effettuazione
dell'iniziativa quando  non sia  stato osservato  l'obbligo della
stipula dell'assicurazione.

ARTICOLO 93
Uffici di biglietteria

1. Non  è  soggetta  alle  norme  contenute  nel  presente  capo
l'apertura al  pubblico degli  uffici delle  compagnie aeree e di
navigazione, nonchè  delle altre  imprese di  trasporto operanti
nel territorio della Toscana, purchè l'attività delle stesse si
limiti  alla   emissione  e  alla  vendita  dei  biglietti  della
compagnia rappresentata  e non comporti anche l'organizzazione di
viaggi, soggiorni,  crociere,  gite  ed  escursioni  comprendenti
prestazioni e servizi resi oltre il servizio di trasporto; in tal
caso  dette   imprese  sono   soggette  alla  disciplina  di  cui
all'articolo 83.

2. Non  sono soggetti alla disciplina contenuta nel presente capo
gli uffici  la cui  attività si limiti alla vendita di titoli di
viaggio dei servizi di trasporto pubblico.

SEZIONE V
Vigilanza e sanzioni

ARTICOLO 94
Vigilanza e controllo

1. Le  funzioni di  vigilanza e  controllo sulla osservanza delle
disposizioni di cui al presente capo, ivi compresa l'applicazione
delle sanzioni, sono esercitate dalla Provincia.

ARTICOLO 95
Sospensione e cessazione dell'attività

1. Qualora  venga meno uno o più requisiti strutturali, o manchi
la garanzia  assicurativa di  cui all'articolo  86, la  Provincia
dispone la  sospensione dell'attività  di agenzia di viaggio per
un periodo  massimo di sei mesi, se, a seguito di diffida, non si
sia ottemperato entro il termine stabilito nella diffida stessa.

2. La Provincia dispone la cessazione dell'attività nei seguenti
casi:

a) qualora  alla scadenza  del periodo  di sospensione  di cui al
   comma 1, non si sia ottemperato quanto previsto nella diffida;
b) qualora  venga meno  alcuno dei  requisiti soggettivi previsti
   dalla legge per l'esercizio dell'attività.

3. La  Provincia  sospende  lo  svolgimento  delle  attività  di
organizzazione di  viaggi da  parte  delle  associazioni  di  cui
all'articolo 90  per un  periodo massimo  di  sei  mesi  qualora,
accertato il  venir meno  della  copertura  assicurativa  di  cui
all'articolo  91   comma  2,   l'associazione  non   provveda   a
ricostituirla entro il termine stabilito dalla Provincia.

4.  La   Provincia  dispone   la  cessazione   dell'attività  di
organizzazione di  viaggio qualora  non si  sia  provveduto  alla
ricostituzione della  copertura assicurativa  entro il periodo di
sospensione.

ARTICOLO 96
Sanzioni amministrative

1. è  soggetto alla  sanzione amministrativa  pecuniaria da lire
1.500.900 (774,69 euri) a lire 9.000.000 (4648,11 euri):

a) chiunque esercita l'attività di agenzia di viaggio senza aver
   fatto la  denuncia di  inizio di attività di cui all'articolo
   84;
b) chiunque  contravviene all'obbligo  di stipulare  la  garanzia
   assicurativa di cui all'articolo 86;
c) l'associazione  iscritta all'albo  di cui  all'articolo 90 che
   effettua  le   attività  ivi  consentite  in  favore  di  non
   associati, ovvero  contravviene all'obbligo  di  stipulare  la
   polizza assicurativa di cui all'articolo 91, comma 2.

2. è  soggetto alla  sanzione amministrativa  pecuniaria da lire
500.000 (258,23 euri) a lire 3.000.000 (1549,37 euri):

a) chiunque pubblica o diffonde programmi di viaggio in contrasto
con le norme di cui all'articolo 9 del DLgs 111/1995;
b) colui  che non  presta  effettivamente  la  propria  esclusiva
attività presso  l'agenzia di  viaggio  di  cui  risulti  essere
titolare, o,  in sua  vece, preposto  alla direzione  tecnica  ai
sensi dell'articolo 83 comma 1 lettera a), ovvero il responsabile
organizzativo che viola le norme di cui all'articolo 91, comma 5;
c) l'associazione,  iscritta all'albo  di cui all'articolo 90 che
effettua  le   attività  ivi   consentite  senza  la  preventiva
comunicazione alla Provincia prevista, all'articolo 91;
d)  il   soggetto  organizzatore   di  cui  all'articolo  92  che
contravviene agli obblighi ivi previsti;
e) chi  contravviene agli  obblighi  previsti  dall'articolo  85,
comma 2;
f) chi contravviene agli obblighi previsti dall'articolo 84 commi
2 e 6; dall'articolo 87; dall'articolo 90 comma 8.

3. In  caso di  reiterazione di  una delle  violazioni di  cui al
presente articolo,  nei due anni successivi, le relative sanzioni
pecuniarie sono raddoppiate.

SEZIONE VI
Norme transitorie

ARTICOLO 97
Norme transitorie

1. Gli  esami di  idoneità di  cui all'articolo 89 continuano ad
essere espletati  dalla Regione  Toscana per un anno dall'entrata
in vigore del presente testo unico.

2. I  depositi cauzionali  di cui  all'articolo  15  della  legge
regionale 8  febbraio 1994,  n. 16,  "Nuove norme  in materia  di
disciplina delle  attività di  organizzazione di viaggi" che non
siano stati  ancora svincolati,  a seguito  dell'operatività del
Fondo nazionale  di garanzia,  di cui  all'articolo 21  del d.lgs
111/1995,  vengono  svincolati  dalle  Province  entro  sei  mesi
dall'entrata in vigore del presente testo unico.

TITOLO III
LE PROFESSIONI DEL TURISMO

CAPO I
GUIDA TURISTICA

SEZIONE I
Definizione e attività

ARTICOLO 98
Definizione dell'attività di guida turistica

1. è  guida turistica  chi, per  professione, accompagna persone
singole o  gruppi di  persone  con  lo  scopo  di  illustrare  le
attrattive  storiche,  artistiche,  monumentali,  paesaggistiche,
nonchè le risorse produttive del territorio.

2. L'esercizio dell'attività è consentito:

a) negli  ambiti provinciali  per i  quali  è  stata  conseguita
   l'abilitazione;
b) senza   limiti    territoriali,    nella  specializzazione  in
   particolari settori  tematici, ove  la stessa  guida turistica
   abbia conseguito l'ulteriore abilitazione;
c) per  la visita  di musei, gallerie, opere d'arte, ville, scavi
   archeologici  per  i  quali  sia  stata  conseguita  ulteriore
   specifica abilitazione.

3. Qualora  la guida  turistica consegua  l'abilitazione in tutti
gli  ambiti   provinciali,  assume  il  titolo  di  "Guida  della
Toscana".

ARTICOLO 99
Requisiti per l'esercizio della professione

1. Per  l'esercizio della  professione è  necessario il possesso
dei seguenti requisiti:

a) diploma di scuola media superiore;
b) abilitazione    all'esercizio  della  professione,  conseguita
   mediante   la    frequenza   dei   corsi   di   qualificazione
   professionale di  cui all'articolo  101 ed  il superamento dei
   relativi esami;
c) assenza  di condanne  penali  che  comportino  l'interdizione,
   anche temporanea,  dall'esercizio della professione, salvo che
   non sia intervenuta la riabilitazione.

2. Per  l'esercizio  della  professione  di  guida  turistica  è
necessario presentare  al Comune  di residenza  una  denuncia  di
inizio di  attività, ai  sensi dell'articolo 58 e seguenti della
LR 9/1995, attestante l'esistenza dei presupposti e dei requisiti
di legge.

3. I non residenti che, in possesso dei requisiti di cui al comma
1, intendono  svolgere l'attività di guida turistica in Toscana,
possono presentare  la denuncia  ad un  Comune della  Regione nel
quale abbiano eletto domicilio.

4. Il  Comune, accertata  l'esistenza dei presupposti e requisiti
di legge, provvede, ai fini della tutela dell'utente, al rilascio
di una  tessera di riconoscimento con fotografia. La tessera reca
l'indicazione degli  ambiti territoriali e delle specializzazioni
per  le   quali  è   stata  conseguita  l'abilitazione,  nonchè
l'eventuale indicazione  del titolo di cui all'articolo 98, comma
3.

5. In  caso di  cambiamento di  residenza, il  Comune  che  abbia
ricevuto la  denuncia di inizio di attività trasferisce gli atti
relativi a questa al nuovo Comune di residenza.

6. La  guida turistica  è  tenuta  a  comunicare  al  Comune  di
residenza l'eventuale cessazione della propria attività.

ARTICOLO 100
Esenzioni

1. Le norme contenute nel presente capo non si applicano:

a) ai  dipendenti di  enti pubblici  che  svolgono  le  attività
   disciplinate  dalla   presente  legge  per  l'espletamento  di
   compiti istituzionali dell'ente e nell'ambito di iniziative da
   esso  promosse   e  realizzate,   muniti   di   documento   di
   riconoscimento quali dipendenti;
b) alle attività didattiche svolte da esperti, anche con lezioni
   sui luoghi  oggetto di studio, rivolte alle scuole ed istituti
   di ogni  ordine e  grado o  svolte  nell'ambito  di  corsi  di
   formazione e iniziative a carattere seminariale;
c) a  chi,  su  incarico  del  Comune  e  munito  della  relativa
   attestazione, in  ragione di  conoscenze specialistiche di cui
   abbia notoriamente  possesso,  svolga,  volontariamente  senza
   scopo  di  lucro,  attività  divulgativa  del  patrimonio  di
   interesse turistico-culturale  esistente  nel  territorio  del
   medesimo Comune.

2. I  soggetti che  operano in  base alle  esenzioni  di  cui  al
presente articolo  non possono fregiarsi della qualifica di guida
turistica.

ARTICOLO 101
Corsi di qualificazione, aggiornamento e specializzazione

1.  La   Provincia,   quale   ente   delegato   alla   formazione
professionale, organizza  corsi di  qualificazione professionale,
di aggiornamento  e di  specializzazione per guide turistiche, ai
sensi della LR 31 agosto 1994, n. 70 "Nuova disciplina in materia
di formazione  professionale" e  successive  modificazioni.  Tali
corsi possono  essere organizzati  anche mediante conversione con
enti, istituti  scolastici ed associazioni competenti nei settori
disciplinati dal presente capo.

2. I  corsi di  qualificazione devono  assicurare  la  formazione
teorica e  pratica della  guida turistica,  con l'acquisizione di
conoscenze sull'ambito  o sugli  ambiti territoriali provinciali.
Si concludono  con un  esame di  abilitazione e il rilascio di un
attestato   di   qualificazione.   L'ammissione   ai   corsi   di
qualificazione è  subordinata al  possesso del diploma di scuola
media superiore  e alla  dimostrazione della conoscenza di almeno
una lingua straniera.

3. I  corsi di aggiornamento sono obbligatori ogni cinque anni di
attività ed  hanno, di norma, per oggetto, le stesse materie dei
corsi di  qualificazione e  si concludono  con il  rilascio di un
attestato di frequenza.

4. Il mancato conseguimento dell'attestato di frequenza per oltre
tre anni dalla scadenza del temine di cui al comma 3, comporta la
decadenza dall'abilitazione all'esercizio della professione.

5. La  guida turistica  che  si  trovi  nella  impossibilità  di
frequentare il  corso di  aggiornamento periodico obbligatorio, a
causa di malattia o di altro comprovato motivo di forza maggiore,
è tenuta  a frequentare il corso di aggiornamento immediatamente
successivo alla cessazione dell'impedimento.

6. I  corsi di  specializzazione sono finalizzati all'ampliamento
delle  competenze   e   all'approfondimento   delle   conoscenze;
comprendono la  specializzazione su  specifici siti  museali e in
particolari settori  tematici; si  concludono con  un esame  e il
rilascio del  relativo attestato  di  specializzazione.  I  corsi
hanno  valenza   di  tipo   regionale  e   sono   organizzati   e
pubblicizzati anche in coordinamento tra le Province.

ARTICOLO 102
Modalità e contenuti dei corsi di qualificazione

1. Con  deliberazione della  Giunta regionale, sentiti i soggetti
competenti nei  settori disciplinati  dalle norme  contenute  nel
presente  capo   e  le   organizzazioni  dei   consumatori,  sono
determinate la composizione della commissione, le materie oggetto
dei corsi di qualificazione, il numero delle ore, le modalità di
accesso, la  quota parte  di spesa  a carico  dei partecipanti ai
corsi ove non finanziati dal Fondo sociale europeo.

2. Nel  provvedimento di  cui al comma 1, sono determinati i casi
di parziale  esonero dalla  frequenza dei corsi di qualificazione
per coloro  che dimostrino, mediante il possesso di idonei titoli
di studio  e di  formazione, di aver già acquisito le conoscenze
relative a materie che formano oggetto del corso.

ARTICOLO 103
Integrazioni dell'abilitazione professionale

1. Le  guide turistiche  già in possesso di abilitazione possono
estendere  l'esercizio  della  professione  ad  ulteriori  lingue
straniere. In  tal caso  possono chiedere di essere sottoposte ad
esame  nell'ambito   degli  esami   finali  dei   corsi  di   cui
all'articolo 101. A tal fine, la commissione d'esame è integrata
con esperti.

2. Le  guide turistiche  già in possesso di abilitazione possono
estendere  l'esercizio   della  professione   ad   altri   ambiti
territoriali  provinciali,  frequentando  il  relativo  corso  di
qualificazione limitatamente agli insegnamenti specifici relativi
a tali ambiti territoriali.

3. La  Provincia rilascia apposita certificazione di abilitazione
a chi abbia superato l'esame di cui al comma 1.

ARTICOLO 104
Pubblicità dei prezzi

1. Il  materiale pubblicitario  e informativo  delle  prestazioni
professionali delle  guide turistiche  deve contenere  i relativi
prezzi.

2. è vietato applicare prezzi superiori a quelli pubblicizzati.

ARTICOLO 105
Ingresso gratuito

1. Le  guide turistiche  sono ammesse  gratuitamente in  tutti  i
musei, le  gallerie, i  monumenti di  proprietà della  Regione e
degli enti locali.

SEZIONE II
Vigilanza e sanzioni

ARTICOLO 106
Vigilanza e controllo

1. Le  funzioni di  vigilanza e  controllo sulla osservanza delle
disposizioni di cui al presente capo, ivi compresa l'applicazione
delle sanzioni, sono esercitate dai Comuni.

ARTICOLO 107
Sanzioni amministrative

1. è  soggetto alla  sanzione amministrativa  pecuniaria da lire
1.000.000 (516,46 euri) a lire 5.000.000 (2582,28 euri):

a) chiunque esercita l'attività professionale di guida turistica
   senza aver provveduto alla denuncia di inizio di attività;
b) i  soggetti  di  cui  agli  articoli  82  e  90  che,  per  lo
   svolgimento  della   propria  attività,  si  avvolgono  delle
   persone di cui alla lettera a).

2. è  soggetto alla  sanzione amministrativa  pecuniaria da lire
500.000 (258,23 euri) a lire 2.500.000 (1291,14 euri):

a) la  guida turistica  che esercita al di fuori degli ambiti per
   cui ha conseguito l'abilitazione;
b) chiunque,  beneficiando delle  esenzioni di  cui  all'articolo
   100, comma 1, viola il disposto dell'articolo 100, comma 2;
a) la   guida  turistica  che  contravviene  al  divieto  di  cui
   all'articolo 104, comma 2.

3. è  soggetto alla  sanzione amministrativa  pecuniaria da lire
200.000 (103,29 euri) a lire 1.000.000 (516,46 euri):

a) la  guida turistica che contravviene al disposto dell'articolo
   104, comma 1;
b) la guida turistica che esercita in una lingua per la quale non
   ha conseguito l'abilitazione.

4. In  caso di  reiterazione di una delle violazioni di cui ai al
presente articolo,  nei due anni successivi, le relative sanzioni
pecuniarie sono raddoppiate.

5. Il  Comune, nei  casi di cui alla lettera b) del comma 1, alla
lettera b)  del comma 2, che assumano particolare gravità oppure
siano reiterati nell'anno, può sospendere l'attività fino ad un
massimo di trenta giorni.

ARTICOLO 108
Divieto di prosecuzione dell'attività

1.  La   prosecuzione  dell'attività   professionale  di   guida
turistica è  impedita dal Comune qualora l'interessato perda uno
dei requisiti richiesti per l'esercizio dell'attività.

2. In tal caso è ritirata la tessera di riconoscimento.

SEZIONE III
Norme transitorie

ARTICOLO 109
Norme transitorie

1. Le  guide turistiche  in possesso  di autorizzazione  ai sensi
della legge  regionale 19  luglio 1995,  n. 80  "Disciplina delle
professioni  di  guida  turistica,  accompagnatore,  turistico  e
interprete turistico", abilitate per singoli ambiti territoriali,
mantengono   l'esercizio    dell'attività   in    tali    ambiti
territoriali. Le  guide turistiche  in possesso di autorizzazione
per uno  dei due  ambiti territoriali della provincia di Firenze,
possono  estendere   l'esercizio  della   professione  all'intero
territorio  provinciale,   frequentando  il   relativo  corso  di
qualificazione; a  tal fine si applica, in quanto compatibile, il
disposto dell'articolo 103, comma 2.

2. La  frequenza ai  corsi di preparazione all'esame di idoneità
per guida  turistica organizzati dalle Province ai sensi della LR
80/1995 dà  diritto all'esonero  dalla frequenza  del  corso  di
qualificazione di  cui all'articolo 101, fermo restando l'obbligo
del superamento dell'esame.

3. Eventuali  corsi di preparazione all'esame di idoneità la cui
frequenza  sia  già  iniziata  al  momento  dell'emanazione  del
presente  testo   unico  possono  essere  integrati  in  base  al
provvedimento di cui all'articolo 102 comma 1.

CAPO II
ACCOMPAGNATORE TURISTICO

SEZIONE I
Definizione e attività

ARTICOLO 110
Definizione dell'attività di accompagnatore turistico

1. è  accompagnatore turistico  chi, per professione, accompagna
singole persone  o gruppi durante viaggi attraverso il territorio
nazionale od  estero per  curare l'attuazione  dei  programmi  di
viaggio e  assicurare i necessari servizi di assistenza per tutta
la sua  durata, fornendo  significative informazioni di interesse
turistico sulle  zone di  transito, al  di fuori  dell'ambito  di
competenza delle guide turistiche.

2. Non  sono soggetti  alle  disposizioni  del  presente  capo  i
dipendenti delle  agenzie di viaggio nell'esercizio della propria
attività lavorativa.

ARTICOLO 111
Requisiti per l'esercizio della professione

1. Per  l'esercizio della  professione è  necessario il possesso
dei seguenti requisiti:

a) possesso  di titolo  di studio o di formazione professionale o
   di idoneità compreso fra quelli indicati all'articolo 112.

b) assenza  di condanne  penali  che  comportino  l'interdizione,
   anche temporanea,  dall'esercizio della professione, salvo che
   non sia intervenuta la riabilitazione.

2. Per  l'esercizio della professione di accompagnatore turistico
è necessario  presentare al  Comune di residenza una denuncia di
inizio di  attività, ai  sensi dell'articolo 58 e seguenti della
LR 9/1995, attestante l'esistenza dei presupposti e dei requisiti
di legge.

3. Il  Comune, accertata  l'esistenza dei presupposti e requisiti
di legge, provvede, ai fini della tutela dell'utente, al rilascio
di una tessera di riconoscimento con fotografia.

4. In  caso di  cambiamento di  residenza, il  Comune  che  abbia
ricevuto la  denuncia di inizio di attività trasferisce gli atti
relativi a questa al nuovo Comune di residenza.

5. Possono  esercitare l'attività di accompagnatore turistico in
Toscana i  cittadini italiani o di altri stati membri dell'Ue non
residenti in  Toscana  che  risultano  autorizzati  all'esercizio
della professione  ai sensi  della legislazione  dello  Stato  di
appartenenza o della legislazione regionale in materia.

6. L'accompagnatore turistico è tenuto a comunicare al Comune di
residenza l'eventuale cessazione della propria attività.

ARTICOLO 112
Titoli

1. Per lo svolgimento dell'attività di accompagnatore turistico,
è richiesto il possesso di uno dei seguenti titoli di studio:

a) diploma  di maturità  di istituto tecnico o professionale per
   il turismo;
b) diploma di liceo linguistico;
c) diploma    di  laurea  in  economia  e  gestione  dei  servizi
   turistici;
d) diploma di laurea in lingue;
e) diploma di istituto superiore per interpreti e traduttori;
f) diploma di laurea in lettere.

2. In  alternativa a quanto previsto dal comma 1, per l'attività
di accompagnatore turistico è richiesto il possesso del relativo
attestato di  qualifica, riconosciuto ai sensi delle legislazioni
regionali vigenti.

3.  è   altresì  riconosciuto   valido,  per   lo   svolgimento
dell'attività di  accompagnatore turistico,  il  possesso  della
idoneità  conseguita   ai  sensi  delle  legislazioni  regionali
vigenti.

ARTICOLO 113
Pubblicità dei prezzi

1. Il  materiale pubblicitario  e informativo  delle  prestazioni
professionali degli  accompagnatori turistici  deve  contenere  i
relativi prezzi.

2. è vietato applicare prezzi superiori a quelli pubblicizzati.

SEZIONE II
Vigilanza e sanzioni

ARTICOLO 114
Vigilanza e controllo

1. Le  funzioni di  vigilanza e  controllo sulla osservanza delle
disposizioni di cui al presente capo, ivi compresa l'applicazione
delle sanzioni, sono esercitate dai Comuni.

ARTICOLO 115
Sanzioni amministrative

1. è  soggetto alla  sanzione amministrativa  pecuniaria da lire
1.000.000 (516,46 euri) a lire 5.000.000 (2582,28 euri):

a) chiunque  esercita l'attività professionale di accompagnatore
   turistico senza  aver provveduto  alla denuncia  di inizio  di
   attività;
b) i  soggetti  di  cui  agli  articoli  82  e  90  che,  per  lo
   svolgimento  della   propria  attività,  si  avvolgono  delle
   persone di cui alla lettera a).

2. è  soggetto alla  sanzione amministrativa  pecuniaria da lire
500.000  (258,23   euri)  a   lire   2.500.000   (1291,14   euri)
l'accompagnatore turistico  che contravviene  al divieto  di  cui
all'articolo 113, comma 2.

3. è  soggetto alla  sanzione amministrativa  pecuniaria da lire
200.000  (103,29   euri)   a   lire   1.000.000   (516,46   euri)
l'accompagnatore   turistico   che   contravviene   al   disposto
dell'articolo 113, comma 1.

4. In  caso di  reiterazione di una delle violazioni di cui ai al
presente articolo,  nei due anni successivi, le relative sanzioni
pecuniarie sono raddoppiate.

5. Il  Comune, nei  casi di  cui ai  commi 1  e 2,  che  assumano
particolare  gravità  oppure  siano  reiterati  nell'anno,  può
sospendere l'attività fino ad un massimo di trenta giorni.

ARTICOLO 116
Divieto di prosecuzione dell'attività

1. La prosecuzione dell'attività professionale di accompagnatore
turistico è  impedita dal Comune qualora l'interessato perda uno
dei requisiti richiesti per l'esercizio dell'attività.

2. In tal caso, è ritirata la tessera di riconoscimento.

ARTICOLO 117
Norma transitoria

1. Restano  in vigore,  fino al 28 febbraio 2001, le norme di cui
alla legge  regionale 9  dicembre 1999,  n. 63, "Norme urgenti in
materia di turismo in previsione del Giubileo dell'anno 2000".

CAPO III
GUIDA AMBIENTALE

SEZIONE I
Definizione e attività

ARTICOLO 118
Definizione dell'attività di guida ambientale

1. è  guida ambientale  chi, per professione, accompagna persone
singole o  gruppi assicurando  la necessaria  assistenza tecnica,
nella visita di ambienti naturali, anche antropizzati, allo scopo
di illustrarne  gli  elementi,  le  caratteristiche,  i  rapporti
ecologici, il  legame con  la storia e le tradizioni culturali, e
di fornire,  inoltre, elementi  di  educazione  ambientale.  Sono
esclusi  quei   percorsi  che   richiedono,  comunque,  l'uso  di
attrezzature e tecniche alpinistiche.

2. A  seconda  dell'ambiente  e  dei  mezzi  con  i  quali  viene
esercitata l'attività,  la guida  ambientale assume  le seguente
connotazioni, di seguito dette specialità:

a) escursionistica;
b) equestre;
c) subacquea.

3.  Con  deliberazione  della  Giunta  regionale  possono  essere
individuate    eventuali    articolazioni    nell'ambito    della
specialità, al  fine di adeguare la professione al mercato della
domanda.

4. Le guide ambientali collaborano:

a) con  la Regione  e gli  Enti locali  per la difesa e la tutela
   degli ambienti  naturali, in  special modo per il mantenimento
   della rete  escursionistica della  Toscana di  cui alla  legge
   regionale 20  marzo 1998,  n. 17  "Rete escursionistica  della
   Toscana e disciplina delle attività escursionistiche";
b) con gli enti preposti alla promozione del turismo;
c) con   le  istituzioni  scolastiche  per  affiancare  il  corpo
   insegnante  nelle   iniziative  e   programmi  di   educazione
   ambientale.

ARTICOLO 119
Requisiti e obblighi per l'esercizio dell'attività

1. Per  l'esercizio della  professione è  necessario il possesso
dei seguenti requisiti:

a) diploma di scuola media superiore;

b) abilitazione    all'esercizio  della  professione,  conseguita
   mediante   la    frequenza   dei   corsi   di   qualificazione
   professionale di  cui all'articolo  121 ed  il superamento dei
   relativi  esami,   ovvero  abilitazione  conseguita  in  altra
   Regione italiana o Stato membro della Ue, abilitazione tecnica
   di accompagnatore  di media  montagna di  cui all'articolo  22
   della L.  2 gennaio  1989, n. 6 "Ordinamento della professione
   di    guida    alpina"    limitatamente    alla    specialità
   escursionistica;
c) idoneità    psico-fisica    all'esercizio  della  professione
   attestata  da  certificato  rilasciato  dalla  Azienda  unità
   sanitaria locale del Comune di residenza;
d) assenza  di condanne  penali  che  comportino  l'interdizione,
   anche temporanea,  dall'esercizio della professione, salvo che
   non sia intervenuta la riabilitazione.

2. è  inoltre necessario  che sia  stato assolto l'obbligo della
stipula di  una polizza  assicurativa di responsabilità civile a
copertura dei  rischi derivanti alle persone dalla partecipazione
alle visite,  con massimale  non inferiore a quello stabilito con
deliberazione della Giunta regionale.

3. Per  l'esercizio della  professione di  guida ambientale nella
specialità prescelta  è  necessario  presentare  al  Comune  di
residenza una  denuncia  di  inizio  attività,  ai  sensi  degli
articoli 58  e seguenti  della LR  9/1995, attestante l'esistenza
dei presupposti  e dei  requisiti previsti  dalle norme contenute
nel presente capo.

4. I non residenti che, in possesso dei requisiti di cui il comma
1, intendano svolgere l'attività di guida ambientale in Toscana,
possono presentare  la denuncia  ad un  Comune della  Regione nel
quale abbiano eletto domicilio.

5. Il  Comune, accertata  l'esistenza dei presupposti e requisiti
di legge, provvede, ai fini della tutela dell'utente, al rilascio
di una tessera di riconoscimento con fotografia.

6. Per  il proseguimento  dell'attività, ogni  tre anni le guide
ambientali  devono   presentare  al   Comune  di   residenza   il
certificato di  idoneità psico-fisica  di cui  al comma 1, lett.
c), l'attestato di frequenza dell'apposito corso di aggiornamento
di cui all'articolo 121, comma 3.

7. Nel  caso di  cambiamento di  residenza, il  Comune che  abbia
ricevuto la  comunicazione di  inizio dell'attività  trasferisce
gli atti relativi a questa al nuovo Comune.

ARTICOLO 120
Rapporti con le professioni di guida di parco e guida alpina

1. Le  guide alpine  - maestri di alpinismo e gli aspiranti guide
alpine iscritte nell'apposito albo professionale regionale di cui
all'articolo 143  possono  esercitare  la  professione  di  guida
ambientale escursionistica.

2. Le guide di parco o di riserva naturale di cui all'articolo 21
della legge regionale 11 aprile 1995, n. 49 "Norme sui parchi, le
riserve  naturali  e  le  aree  naturali  protette  di  interesse
locale", possono  esercitare la  professione di  guida ambientale
nella specialità attinente. In tal caso i corsi di formazione di
cui all'articolo  21, comma  3, della LR 49/1995 devono garantire
la conoscenza generale dell'intero territorio regionale.

3. I  soggetti di  cui al  comma 2  che intendano  esercitare  la
professione di  guida ambientale  devono possedere  i requisiti e
sono soggetti  agli  obblighi  di  cui  all'articolo  119,  fatta
eccezione per il possesso dell'abilitazione professionale.

4. L'Ente  gestore di  parco o  riserva naturale  può rilasciare
alle guide ambientali abilitate ai sensi del presente testo unico
il titolo  di guida  di parco  o di  riserva ovvero  valutare  la
formazione acquisita  dalle guide ambientali ai fini dell'esonero
parziale dai corsi di formazione di cui all'articolo 21, comma 3,
della LR 49/1995.

ARTICOLO 121
Corsi di qualificazione, aggiornamento e specializzazione

1. La  Provincia organizza corsi di qualificazione professionale,
di aggiornamento  e di  specializzazione per guide ambientali, ai
sensi della  LR 70/1994  e successive  modificazioni. Tali  corsi
possono essere organizzati anche mediante convenzione con enti ed
associazioni competenti  nei  settori  disciplinati  dalle  norme
contenute nel presente capo.

2. I  corsi di  qualificazione assicurano la formazione tecnico -
pratica  e   teorica  della   guida  ambientale   nella   singola
specialità, si  concludono con  un esame  di abilitazione  e  il
rilascio  del   relativo  attestato.  L'ammissione  ai  corsi  di
qualificazione per guida ambientale è subordinata al superamento
di una prova attitudinale teorico - pratica, espletata secondo le
modalità stabilite dalla Provincia.

3. I  corsi di aggiornamento sono obbligatori ed hanno, di norma,
per oggetto  le stesse  materie dei corsi di qualificazione. Tali
corsi si concludono con il rilascio di un attestato di frequenza.

4. Il mancato conseguimento dell'attestato di frequenza per oltre
tre anni  dalla data  svolgimento del primo corso utile, comporta
la decadenza dall'abilitazione all'esercizio della professione.

5. La  guida ambientale  che si  trovi  nella  impossibilità  di
frequentare il  corso di  aggiornamento periodico obbligatorio, a
causa di  malattia od  altro comprovato motivo di forza maggiore,
fatta   salva    comunque   la    necessità    dell'accertamento
dell'idoneità psico-fisica  di cui  all'articolo  119,  comma  1
lettera c),  è tenuta  a frequentare  il corso  di aggiornamento
immediatamente successivo alla cessazione dell'impedimento.

6. I  corsi di  specializzazione sono finalizzati all'ampliamento
delle  competenze   e   all'approfondimento   delle   conoscenze;
comprendono l'acquisizione di nuove tecniche, l'uso di mezzi e la
specializzazione su  porzioni di  territorio.  Sono  riservati  a
coloro che  già esercitano  l'attività di guida ambientale e si
concludono con un esame e con rilascio di un attestato.

ARTICOLO 122
Modalità e contenuti dei corsi

1. La  Giunta regionale,  con propria  deliberazione,  sentiti  i
soggetti  competenti   nei  settori   disciplinati  dalle   norme
contenute nel  presente capo e le organizzazioni dei consumatori,
determina le  materie oggetto  dei corsi  di  qualificazione,  di
specializzazione e  di aggiornamento,  il numero  delle  ore,  le
modalità  di   accesso,  la   composizione   della   commissione
esaminatrice, la  quota parte  di spesa a carico dei partecipanti
ai corsi, ove non siano finanziati dal Fondo sociale europeo.

2.  Nel  provvedimento  di  cui  al  comma  1,  sono  determinati
eventuali casi  di parziale  esonero dalla frequenza dei corsi di
qualificazione e  dalle relative prove attitudinali di ammissione
per i soggetti che dimostrino di avere già acquisito le relative
conoscenze teoriche o tecnico-pratiche.

ARTICOLO 123
Obblighi professionali

1.  Le   guide  ambientali   devono  garantire   lo   svolgimento
dell'escursione nella  massima sicurezza  per  i  propri  clienti
graduando la  difficoltà dei  percorsi alle  effettive capacità
degli  stessi,   secondo  le   norme   deontologiche   richiamate
nell'ambito dei corsi di formazione professionale.

ARTICOLO 124
Pubblicità dei prezzi

1. Il  materiale pubblicitario  e informativo  delle  prestazioni
professionali deve contenere relativi prezzi.

2. è vietato applicare prezzi superiori a quelli pubblicizzati.

SEZIONE II
Vigilanza e sanzioni

ARTICOLO 125
Vigilanza e controllo

1. Le  funzioni di  vigilanza e  controllo sulla osservanza delle
disposizioni di cui al presente capo, ivi compresa l'applicazione
delle sanzioni, sono esercitate dai Comuni.

ARTICOLO 126
Sanzioni amministrative

1. è  soggetto alla  sanzione amministrativa  pecuniaria da lire
1.000.000 (516,46 euri) a lire 5.000.000 (2582,28 euri):

a) chiunque   esercita    l'attività    professionale  di  guida
   ambientale senza  aver provveduto  alla denuncia  di inizio di
   attività;
b) i  soggetti  di  cui  agli  articoli  82  e  90  che,  per  lo
   svolgimento  della   propria  attività,  si  avvalgono  delle
   persone di cui alla lettera a).

2. è  soggetto alla  sanzione amministrativa  pecuniaria da lire
500.000 (258,23  euri) a  lire 2.500.000  (1291,14 euri) la guida
ambientale che  contravviene al  divieto di cui all'articolo 124,
comma 2.

3. è  soggetto alla  sanzione amministrativa  pecuniaria da lire
200.000 (103,29  euri) a  lire 1.000.000  (516,46 euri)  la guida
ambientale che  contravviene al disposto dell'articolo 124, comma
1;

4. In  caso di  reiterazione di  una delle  violazioni di  cui al
presente articolo,  nei due anni successivi, le relative sanzioni
pecuniarie sono raddoppiate.

ARTICOLO 127
Divieto di prosecuzione dell'attività

1. Fatto  salvo il  caso previsto dall'articolo 121, comma 5, nel
caso  di   mancata  presentazione  della  documentazione  di  cui
all'articolo 119, comma 6, l'esercizio della professione di guida
ambientale   è    sospeso   fino    alla   presentazione   della
documentazione e,  comunque, per  un periodo massimo di tre anni.
Decorso tale  termine massimo,  il Comune  vieta la  prosecuzione
dell'attività.

2. La  prosecuzione dell'attività è impedita dal Comune qualora
l'interessato perda uno dei requisiti richiesti per l'iscrizione.

3.  In   caso  di   sospensione   o   divieto   di   prosecuzione
dell'attività, è ritirata la tessera di riconoscimento.

ARTICOLO 128
Norma transitoria

1. In  sede di prima attuazione e comunque non oltre ventiquattro
mesi dall'entrata in vigore del presente testo unico, ai corsi di
qualificazione, con  esame di  abilitazione finale,  sono ammessi
anche coloro  che, privi  di diploma di maturità, abbiano svolto
in Toscana,  per un  periodo non inferiore a due anni nell'ultimo
quinquennio, attività  di  cui  al  presente  Capo,  documentate
fiscalmente.

CAPO IV
MAESTRO DI SCI

SEZIONE I
Definizione e attività

ARTICOLO 129
Definizione dell'attività di maestro di sci

1. è  maestro di  sci, ai  sensi dell'articolo  2 della  legge 8
marzo 1991,  n. 81 "Legge-quadro per la professione di maestro di
sci e  ulteriori disposizioni  in materia  di  ordinamento  della
professione di  guida  alpina",  chi  insegna  professionalmente,
anche in modo non esclusivo e non continuativo, a persone singole
ed a  gruppi di  persone, le tecniche sciistiche in tutte le loro
specializzazioni, esercitate  con qualsiasi  tipo di attrezzo, su
piste di sci, itinerari sciistici, percorsi di sci fuori pista ed
escursioni con gli sci che non comportino difficoltà richiedenti
l'uso di  tecniche e materiali alpinistici, quali corda, piccozza
e ramponi.

2. Le  aree sciistiche ove è prevista l'attività dei maestri di
sci sono  individuate e delimitate dalle Province, ai sensi della
legge regionale 13 dicembre 1993, n. 93 recante "Norme in materia
di piste da sci e impianti a fune ad esse collegati".

ARTICOLO 130
Albo professionale regionale dei maestri di sci

1. èistituito l'albo professionale regionale dei maestri di sci,
nel quale  devono essere  iscritti tutti i soggetti che intendono
esercitare in  modo stabile  in Toscana la professione di maestro
di  sci.   Si  intende   esercizio  stabile   della   professione
l'attività svolta  dal maestro  di sci  che abbia un recapito in
Toscana ai fini dell'offerta delle proprie prestazioni.

2. L'albo  è tenuto  ed aggiornato  dal Collegio  regionale  dei
maestri di  sci di cui all'articolo 135, sotto la vigilanza della
Regione che  la esercita  nelle  forme  previste  dal  successivo
articolo 140.

3.  L'albo   professionale  regionale   dei  maestri  di  sci  è
suddiviso, per specialità, nelle seguenti sezioni:

a) maestri di sci alpino;
b) maestri di sci di fondo;
c) maestri di sci di "snowboard".

4. L'iscrizione  nell'albo professionale  ha  efficacia  per  tre
anni, è  limitata alla  sezione in cui il maestro è iscritto ed
è mantenuta  a  seguito  di  presentazione  del  certificato  di
idoneità psico-fisica  di cui all'articolo 131 comma 1, lett. a)
nonchè dell'attestato  di  frequenza  degli  appositi  corsi  di
aggiornamento obbligatori di cui all'articolo 132.

ARTICOLO 131
Requisiti per l'iscrizione all'albo

1. Possono  essere iscritti  all'albo professionale regionale dei
maestri  di   sci  coloro  che  sono  in  possesso  dei  seguenti
requisiti:

a) idoneità  psico-fisica attestata  da  certificato  rilasciato
   dall'Azienda unità sanitaria locale del Comune di residenza;
b) assolvimento dell'obbligo scolastico;
c) assenza  di condanne  penali  che  comportino  l'interdizione,
   anche temporanea,  dall'esercizio della professione, salvo che
   non sia intervenuta la riabilitazione;
d) abilitazione    all'esercizio  della  professione,  conseguita
   mediante   la    frequenza   dei   corsi   di   qualificazione
   professionale di  cui all'articolo  132 ed  il superamento dei
   relativi esami.

ARTICOLO 132
Corsi di qualificazione, aggiornamento e specializzazione

1.  La   Provincia  organizza   corsi  di   qualificazione  e  di
specializzazione professionale  per maestri  di  sci,  nonchè  i
corsi di aggiornamento obbligatori di cui all'articolo 130, comma
4 ai sensi della LR 70/1994.

2. Gli interventi formativi sono attuati in collaborazione con il
Collegio regionale dei maestri di sci, prevedendo, per le materie
di  carattere   tecnico  e  didattico,  l'impiego  di  istruttori
nazionali della Federazione Italiana Sport Invernali.

3. I  corsi di  qualificazione professionale devono assicurare la
formazione tecnico  - pratica  e teorica del maestro di sci nella
singola specialità.  Essi  si  concludono  con  un  esame  e  il
rilascio del relativo attestato.

4. L'ammissione  ai corsi  di qualificazione  è  subordinata  al
superamento di una prova attitudinale pratica.

5. I corsi di aggiornamento si riferiscono alle stesse materie di
insegnamento previste  per i corsi di qualificazione. L'attestato
di frequenza finale viene rilasciato ai soli soggetti che abbiano
assicurato la  propria presenza  ad almeno  il settantacinque per
cento delle ore di insegnamento.

6. Il  maestro di  sci  che  si  trovi  nella  impossibilità  di
frequentare il  corso di  aggiornamento periodico  obbligatorio a
causa di  malattia od  altro comprovato motivo di forza maggiore,
è tenuto  a frequentare il corso di aggiornamento immediatamente
successivo alla  cessazione dell'impedimento;  in  tal  caso,  la
validità dell'iscrizione  nell'albo professionale,  è prorogata
fino a  quando il  corso obbligatorio  sia superato  ed, in  ogni
caso,  per   un  periodo   massimo  d   tre  anni,   fatto  salvo
l'accertamento dell'idoneità  psico-fisica di  cui  all'articolo
131, comma 1, lettera a).

7. I  corsi di specializzazione sono finalizzati all'acquisizione
di particolari tecniche, sono riservati ai soggetti già iscritti
all'albo professionale  e  si  concludono  con  il  rilascio  del
relativo attestato.

ARTICOLO 133
Modalità e contenuti dei corsi

1. La  Giunta regionale,  con propria  deliberazione, sentite  le
Province, il  Collegio  regionale  dei  maestri  di  sci  di  cui
all'articolo 135  e le  organizzazioni dei consumatori, determina
le   materie    oggetto   dei   corsi   di   qualificazione,   di
specializzazione e  di aggiornamento,  il numero  delle  ore,  le
modalità  di   accesso,  la   composizione   della   commissione
esaminatrice, la  quota parte  di spesa a carico dei partecipanti
ai corsi,  ove non siano finanziati dal Fondo sociale europeo. Le
materie e  gli argomenti  dei corsi sono determinati nel rispetto
dei criteri  e dei  livelli delle  tecniche  sciistiche  definiti
dalla Federazione Italiana Sport Invernali.

2. Nel provvedimento di cui al comma 1 sono determinati i casi di
parziale esonero  dalla frequenza  dei corsi  di qualificazione e
dalle relative  prove attitudinali  di ammissione  per i soggetti
che dimostrino  di aver  già acquisito  le  relative  conoscenze
teoriche o tecnico-pratiche.

3. I  maestri di  sci già  abilitati  in  una  specialità  sono
esonerati dalla  prova attitudinale  per l'ammissione ai corsi di
qualificazione per una diversa specialità.

ARTICOLO 134
Maestri di sci di altre regioni e Stati

1. I  maestri di  sci già  iscritti negli  albi Professionali di
altre regioni che intendono esercitare stabilmente la professione
di maestro di sci anche in Toscana devono richiedere l'iscrizione
nell'albo professionale regionale della Toscana.

2.  Il   Collegio  regionale   dei  maestri   di   sci   provvede
all'iscrizione dopo  aver verificato  la permanenza dei requisiti
di cui all'articolo 131.

3. I  maestri di  sci iscritti  negli albi  di altre  regioni che
intendono esercitare  per periodi  superiori ai  dieci giorni per
stagione in  Toscana devono  darne  preventiva  comunicazione  al
Collegio regionale  dei maestri  di sci,  indicando le  località
sciistiche nelle  quali intendono  esercitare ed  il  periodo  di
attività.

4. I  maestri  di  sci  stranieri  non  iscritti  in  alcun  albo
regionale  possono   esercitare  l'attività   professionale   in
Toscana, per  periodi superiori  ai dieci  giorni ed  inferiori a
trenta per stagione, previo nulla osta del Collegio regionale dei
maestri di sci.

5. Il  nulla osta per i cittadini di Stati non membri dell'Unione
europea  è   subordinato  al   riconoscimento  da   parte  della
Federazione Italiana  Sport Invernali,  d'intesa con  il Collegio
nazionale  dei   maestri  di  sci,  dell'equivalenza  del  titolo
rilasciato nello Stato di provenienza.

6. I  maestri di  sci che  provengono da  altri Stati  o da altre
regioni e  che accompagnano  propri gruppi  di allievi  non  sono
soggetti agli obblighi di cui ai commi 3 e 4.

ARTICOLO 135
Collegio regionale dei maestri di sci

1. è  istituito, quale organo di autodisciplina e di autogoverno
della professione,  il Collegio regionale dei maestri di sci. Del
Collegio fanno  parte tutti  i maestri  iscritti nell'albo  della
Regione, nonchè  i maestri  di sci  che abbiano  momentaneamente
sospeso l'attività oppure l'abbiano cessata per anzianità o per
invalidità, purchè residenti in Toscana.

2. Sono organi del Collegio:

a) l'assemblea, costituita da tutti i membri del Collegio;
b) il  consiglio direttivo,  i cui  componenti sono  eletti dalla
   assemblea con  le modalità previste dal regolamento di cui al
   comma 3, lettera d);
c) il  presidente, eletto  dal  consiglio  direttivo  al  proprio
   interno.

3. Spetta all'assemblea del Collegio:

a) eleggere il consiglio direttivo;
b) approvare annualmente il bilancio del Collegio;
c) eleggere  i propri  rappresentanti nel  Collegio nazionale dei
   maestri di sci;
d) adottare   il    regolamento  relativo  al  funzionamento  del
   Collegio, su proposta del consiglio direttivo;
e) pronunciarsi    su  ogni  questione  che  sia  sottoposta  dal
   consiglio   direttivo    o   sulla    quale,   una   pronuncia
   dell'assemblea  sia   richiesta  da   almeno  un   quinto  dei
   componenti.

4. Spetta al consiglio direttivo del Collegio:

a) svolgere tutte le funzioni concernenti la tenuta dell'albo;
b) vigilare sull'esercizio della professione;
c) applicare le sanzioni disciplinari;
d) collaborare  con  la  Regione,  oltre  che  con  le  Province,
   nell'organizzazione delle  attività  formative  di  cui  agli
   articoli 132 e 133;
e) svolgere  ogni altra  azione diretta  a tutelare gli interessi
   degli iscritti;
f) stabilire    le  caratteristiche  e  le  modalità  d'uso  del
   distintivo di riconoscimento e della divisa di maestro di sci.

5. Il  Consiglio regionale, su richiesta di una Regione contigua,
sentito il consiglio direttivo del Collegio regionale dei maestri
di sci,  può deliberare la trasformazione del Collegio regionale
in Collegio interregionale.

ARTICOLO 136
Scuole di Sci

1. Agli  effetti del  presente testo  unico, per scuola di sci si
intende qualunque  associazione o  società cui fanno capo almeno
sei maestri  di sci  per esercitare  in modo  coordinato la  loro
attività professionale.  L'organico dei  maestri  di  sci  della
scuola può essere ridotto a quattro unità, con atto del Comune,
nelle stazioni  sciistiche minori.  Le scuole di sci devono avere
sede nelle aree sciistiche di cui all'articolo 129, comma 2.

2. Le  scuole di  sci devono  disporre di  una  sede  adeguata  e
stipulare  una  polizza  di  assicurazione  contro  i  rischi  di
responsabilità  civile  verso  terzi  conseguenti  all'esercizio
dell'insegnamento da  parte dei  maestri  di  sci  aderenti  alla
scuola  con  massimale  non  inferiore  a  quello  stabilito  con
deliberazione della Giunta regionale.

3. Il  legale rappresentante  di una  associazione o  società di
maestri di  sci che  intenda istituire  una scuola  di  sci  deve
trasmettere al Comune in cui intende ubicare la sede della scuola
la denuncia  di inizio  di attività ai sensi degli articoli 58 e
seguenti della  LR 9/1995, attestante il possesso dei requisiti e
l'assolvimento  degli  obblighi  di  cui  al  presente  articolo,
nonchè l'impegno  a prestare opera in interventi straordinari di
soccorso sulla neve.

4. Alla  denuncia di  inizio attività  deve essere  allegata  la
copia dello  statuto, che  deve  essere  ispirato  a  criteri  di
democraticità e  di partecipazione  effettiva dei maestri di sci
alla gestione e all'organizzazione della scuola.

ARTICOLO 137
Pubblicità dei prezzi

1. Il  materiale pubblicitario  e informativo  delle  prestazioni
professionali di maestro di sci deve contenere i relativi prezzi.

2. Le  scuole di  sci devono  esporre nelle  loro  sedi  e  negli
eventuali recapiti,  in modo ben visibile al pubblico, la tabella
dei prezzi praticati.

3. è vietato applicare prezzi superiori a quelli pubblicizzati.

SEZIONE II
Vigilanza e sanzioni

ARTICOLO 138
Vigilanza e controllo

1. Le  funzioni di  vigilanza  e  controllo  sul  rispetto  delle
disposizioni  di   cui  al   presente   testo   unico,   compresa
l'applicazione delle  sanzioni amministrative, sono di competenza
dei Comuni.

2. I Comuni provvedono ad inviare al Collegio regionale copia dei
verbali di  accertamento delle  infrazioni riguardanti i soggetti
iscritti nell'albo professionale regionale.

ARTICOLO 139
Sanzioni disciplinari

1. I  maestri di sci iscritti nell'albo regionale, che si rendano
colpevoli di violazione delle norme di deontologia professionale,
ovvero delle  norme di  comportamento previste dal presente testo
unico o  dalla  legge  81/1991,  sono  possibili  delle  seguenti
sanzioni disciplinari:

a) ammonizione scritta;
b) censura;
c) sospensione  dall'albo per  un periodo compreso tra un mese ed
   un anno;
d) radiazione.

2. I  provvedimenti  disciplinari  sono  adottati  dal  consiglio
direttivo del  Collegio  regionale  a  maggioranza  assoluta  dei
componenti; contro  di  essi  è  ammesso  ricorso  al  consiglio
direttivo del  Collegio  nazionale,  entro  trenta  giorni  dalla
notifica.  La   proposizione  del   ricorso  sospende  fino  alla
decisione l'esecutività del provvedimento.

ARTICOLO 140
Vigilanza della Regione sul collegio regionale

1. La  vigilanza sul Collegio regionale dei maestri di sci spetta
alla Giunta regionale.

2. Al  fine di  cui  al  comma  1,  il  presidente  del  Collegio
regionale dei  maestri di  sci trasmette  alla Giunta  regionale,
entro il termine perentorio del 30 settembre di ogni anno:

a) copia  degli atti  concernenti la  tenuta dell'albo, corredati
   della relativa documentazione;
b) i  provvedimenti del Collegio regionale in materia di sanzioni
   disciplinari adottate ai sensi del presente testo unico.

3.  La   Giunta  regionale  approva  i  regolamenti  relativi  al
funzionamento del Collegio regionale.

4. La  Giunta regionale  delibera lo  scioglimento del  Consiglio
direttivo del  Collegio  che  non  sia  in  grado  di  funzionare
regolarmente, sentito  il parere  del Collegio  nazionale; in tal
caso, le  funzioni del  Consiglio sono affidate ad un commissario
straordinario fino  alla elezione  del nuovo  Consiglio, che deve
aver  luogo   entro  novanta   giorni  dallo   scioglimento   del
precedente.

ARTICOLO 141
Sanzioni amministrative

1. Fermo restando quanto previsto dalle norme penali, è soggetto
alla sanzione amministrativa pecuniaria da lire 1.000.000 (516,46
euri) a lire 5.000.000 (2582,28 euri):

a) chiunque esercita stabilmente la professione di maestro di sci
   senza essere  iscritto all'albo  regionale di cui all'articolo
   130;
b) il  maestro di  sci  straniero  che  esercita  temporaneamente
   l'attività senza  aver ottenuto  il preventivo  nulla osta di
   cui all'articolo 134.

2. è  soggetto alla  sanzione amministrativa  pecuniaria da lire
500.000 (258,23  curi) a lire 2.500.000 (1291,14 euri) il maestro
di sci  che contravviene  alla  disposizione  dell'articolo  137,
comma  3;   la  sanzione   è  raddoppiata  nell'ipotesi  in  cui
contravvenga a tale disposizione una scuola di sci.

3. è  soggetto alla  sanzione amministrativa  pecuniaria da lire
200.000 (103,29 curi) a lire 1.000.000 (516,46 euri):

a) il  maestro di,  sci, iscritto ad albo regionale, che esercita
   temporaneamente l'attività  senza  aver  provveduto  a  darne
   preventiva comunicazione ai sensi dell'articolo 134, comma 3;
b) il  maestro di  sci o  le scuole di sci che violano l'articolo
   137, comma 1 o comma 2.

4. L'esercizio  abusivo di  scuole di  sci, comunque  denominate,
comporta la  sanzione amministrativa pecuniaria da lire 1.500.000
(774,69 euri) a lire 9.000.000 (4648,11 euri).

5. In  caso di  reiterazione di  una delle  violazioni di  cui al
presente articolo,  nei due anni successivi, le relative sanzioni
pecuniarie sono raddoppiate.

SEZIONE III
Norme transitorie

ARTICOLO 147
Norma transitoria

1.  I  maestri  di  sci  già  iscritti  nell'albo  professionale
regionale alla data di entrata in vigore del presente testo unico
e  che   alla  stessa   data   abbiano   frequentato   corsi   di
specializzazione inerenti  lo "snowboard" possono iscriversi alla
sezione c)  maestro di sci di "snowboard" dell'albo stesso, senza
sottoporsi ad ulteriori corsi od esami.

CAPO V
GUIDA ALPINA

SEZIONE I
Definizione e attività

ARTICOLO 143
Definizione dell'attività di guida alpina

1. è  guida alpina,  ai sensi  dell'articolo  2  della  legge  2
gennaio 1989,  n.  6  "Ordinamento  della  professione  di  guida
alpina",  chi   svolge  professionalmente,   anche  in  modo  non
esclusivo e non continuativo, le seguenti attività:

a) accompagnamento  di persone in ascensioni sia su roccia che su
   ghiaccio o in escursioni in montagna;
b) accompagnamento di persone in ascensioni sci-alpinistiche o in
   escursioni sciistiche;
c) insegnamento  delle tecniche  alpinistiche e sci-alpinistiche,
   con esclusione delle tecniche sciistiche su piste di discesa e
   di fondo.

2. La professione si articola in due gradi:

a) aspirante guida,
b) guida alpina - maestro d'alpinismo.

3. L'aspirante  guida può  svolgere le attività di cui al comma
1, con  riferimento ad ascensioni di difficoltà non superiore al
sesto grado;  detto limite  non sussiste nel caso che l'aspirante
guida alpina  faccia parte  di comitive  condotte  da  una  guida
alpina-maestro d'alpinismo  e nelle  arrampicate in  strutture  o
palestre attrezzate per l'arrampicata sportiva.

4. L'aspirante  guida può  esercitare l'insegnamento sistematico
delle tecniche  alpinistiche o  sci-alpinistiche solo nell'ambito
di una scuola di alpinismo o di sci-alpinismo.

5. L'aspirante  guida deve  conseguire il  grado di guida alpina-
maestro d'alpinismo  entro il  decimo anno successivo a quello in
cui ha  conseguito  l'abilitazione  tecnica  all'esercizio  della
professione. In  difetto,  il  diritto  all'iscrizione  nell'albo
professionale di cui all'articolo 144 decade.

6. Le  guide alpine sono tenute, in caso di infortuni in montagna
o comunque di pericolo per alpinisti, escursionisti o sciatori, a
prestare la loro opera di soccorso, compatibilmente con il dovere
di mantenere  le condizioni  di massima  sicurezza per  i  propri
clienti.

ARTICOLO 144
Albo professionale regionale delle guide alpine

1. è istituito l'albo professionale regionale delle guide alpine
nel  quale   devono  risultare  iscritti  tutti  i  soggetti  che
intendono esercitare in modo stabile in Toscana la professione di
guida alpina. L'albo è distinto in due sezioni, nelle quali sono
iscritte, rispettivamente, gli aspiranti guide e le guide alpine-
maestri di alpinismo. L'albo è tenuto ed aggiornato dal Collegio
regionale delle  guide alpine  di cui al successivo articolo 149,
sotto la  vigilanza della  Regione che  la esercita  nelle  forme
previste dall'articolo 153.

2. è considerato esercizio stabile della professione l'attività
svolta  dalla   guida  alpina   che  abbia   un  recapito,  anche
stagionale,  in   Toscana  ai  fini  dell'offerta  delle  proprie
prestazioni.

3. L'iscrizione  nell'albo professionale  regionale ha  efficacia
per tre  anni ed  è mantenuta  a seguito  di  presentazione  del
certificato di  idoneità psico-fisica  di cui  all'articolo 145,
comma 1,  lettera b),  nonchè dell'attestato  di frequenza degli
appositi corsi  di aggiornamento  obbligatori di cui all'articolo
146.

4. La  guida che  si trova nella impossibilità di frequentare il
corso di aggiornamento periodico obbligatorio a causa di malattia
od altro  comprovato  motivo  di  forza  maggiore,  è  tenuta  a
frequentare il  corso di  aggiornamento immediatamente successivo
alla  cessione   dell'impedimento;  in  tal  caso,  la  validità
dell'iscrizione  nell'albo  professionale  è  prorogata  fino  a
quando il  corso obbligatorio  sia superato ed, in ogni caso, per
un periodo  massimo  di  tre  anni,  fatto  salvo  l'accertamento
dell'idoneità psico-fisica  di cui  all'articolo 145,  comma  1,
lettera b).

5.  In   caso  di   mancato  rinnovo   dell'iscrizione   all'albo
professionale, permane  la facoltà  di reiscrizione  allo stesso
nei   successivi    sei   anni,    dietro   presentazione   delle
certificazioni di cui al comma 3.

ARTICOLO 145
Requisiti per l'iscrizione all'Albo

1. Possono essere iscritti all'Albo professionale regionale delle
guide alpine coloro che sono in possesso dei seguenti requisiti:

a) età  minima di  ventuno anni  per le  guide alpine-maestri di
   alpinismo;
b) idoneità  psico-fisica attestata  da  certificato  rilasciato
   dall'Azienda Unità Sanitaria Locale del Comune di residenza;
b) assolvimento dell'obbligo scolastico;
d) assenza di condanne penali che comportino l'interdizione anche
   temporanea dall'esercizio della professione, salvo che non sia
   intervenuta la riabilitazione;
e) abilitazione    all'esercizio  della  professione,  conseguita
   mediante   la    frequenza   dei   corsi   di   qualificazione
   professionale di  cui all'articolo  146 ed  il superamento dei
   relativi esami.

ARTICOLO 146
Corsi di qualificazione e aggiornamento

1. La Regione organizza corsi di qualificazione professionale per
aspiranti guide  e guide  alpine-maestri di  alpinismo, nonchè i
corsi di  aggiornamento obbligatorio  di  cui  all'articolo  144,
comma 3, ai sensi dell'articolo 17 della LR 70/1994.

2.  Ai  corsi  di  qualificazione  per  guide  alpine-maestri  di
alpinismo sono ammessi unicamente gli aspiranti guida che abbiano
esercitato la professione per almeno due anni.

3. L'ammissione ai corsi di qualificazione per aspiranti guida è
subordinata al superamento di una prova pratica attitudinale.

4. Gli interventi formativi sono attuati in collaborazione con il
Collegio regionale  delle guide alpine di cui all'articolo 149 ed
avvalendosi del  Collegio nazionale  delle guide  alpine  di  cui
all'articolo 15 della L. 6/1989.

5. I corsi di aggiornamento obbligatorio di cui all'articolo 144,
comma 3,  terminano con  il rilascio di un attestato di frequenza
alle sole  guide che  abbiano assicurato  la propria  presenza ad
almeno il settantacinque per cento delle ore di insegnamento.

ARTICOLO 147
Modalità e contenuti dei corsi

1. La  Giunta regionale,  con propria  deliberazione, sentite  le
Province,  il   Collegio  regionale   delle  guide  alpine  e  le
organizzazioni dei  consumatori, determina le materie oggetto dei
corsi di  qualificazione, di specializzazione e di aggiornamento,
il numero  delle ore,  le modalità  di accesso,  la composizione
della commissione  esaminatrice, la quota parte di spesa a carico
dei partecipanti  ai corsi,  ove non  siano finanziati  dal Fondo
sociale europeo.

2. Nel provvedimento di cui al comma 1 sono determinati i casi di
parziale esonero  dalla frequenza  dei corsi  di qualificazione e
dalle relative  prove attitudinali  di ammissione  per i soggetti
che dimostrino  di aver  già acquisito  le  relative  conoscenze
teoriche o tecnico-pratiche.

ARTICOLO 148
Guide alpine di altre regioni e Stati

1. Le  guide alpine già iscritte negli albi di altre regioni che
intendono esercitare  stabilmente la professione anche in Toscana
devono richiedere  l'iscrizione nell'albo professionale regionale
della Toscana.

2.  Il  Collegio  regionale  di  cui  all'articolo  149  provvede
all'iscrizione dopo  aver verificato la sussistenza dei requisiti
di cui all'articolo 145.

3. L'esercizio,  della professione  da parte  di guide alpine che
provengono  dall'estero   o  da  altre  regioni  italiane  e  che
accompagnano  loro  clienti  non  è  subordinato  all'iscrizione
nell'albo.

4. L'iscrizione,  per  i  cittadini  di  Stati  non  appartenenti
all'Unione europea, è subordinata al riconoscimento da parte del
Collegio nazionale delle guide alpine dell'equivalenza del titolo
rilasciato nello Stato di provenienza.

ARTICOLO 149
Collegio regionale delle guide alpine

1. è  istituito, quale organo di autodisciplina e di autogoverno
della professione,  il Collegio regionale delle guide alpine; del
collegio fanno parte tutti gli aspiranti guida e le guide alpine-
maestri di  alpinismo iscritti  nell'albo regionale,  nonchè  le
guide alpine  maestri di  alpinismo  e  le  aspiranti  guida  che
abbiano cessato  l'attività per  anzianità o  per  invalidità,
residenti in Toscana.

2. Sono organi del collegio:

a) l'assemblea, costituita da tutti i membri del collegio;
b) il   consiglio    direttivo,  i  cui  componenti  sono  eletti
   dall'assemblea con  le modalità  previste dal  regolamento di
   cui al comma 3, lett. d);
c) il  presidente, eletto dal consiglio direttivo e scelto fra le
   guide alpine  - maestri  di alpinismo  componenti il consiglio
   stesso.

3. Spetta all'assemblea del collegio:

a) eleggere il consiglio direttivo;
b) approvare annualmente il bilancio del collegio;
c) pronunciarsi    su  ogni  questione  che  sia  sottoposta  dal
   consiglio o  sulla  quale  una  pronuncia  dell'assemblea  sia
   richiesta da almeno un terzo dei componenti;
d) adottare   il    regolamento  relativo  al  funzionamento  del
   collegio, su proposta del consiglio direttivo.

4. Spetta al consiglio direttivo del collegio:

a) svolgere tutte le funzioni concernenti la tenuta dell'albo;
b) vigilare  sull'esercizio della  professione  ed  applicare  le
   sanzioni disciplinari;
c) collaborare  con la  Regione e  con ogni  altro ente, anche ai
   fini  della   tutela  dell'ambiente   montano,  nonchè  della
   promozione dell'alpinismo e del turismo montano;
d) svolgere  ogni altra  azione diretta  a tutelare gli interessi
   degli iscritti;
e) stabilire    le  caratteristiche  e  le  modalità  d'uso  del
   distintivo di riconoscimento di guida alpina.

ARTICOLO 150
Scuole di alpinismo e di sci-alpinismo

1. Agli  effetti della  presente legge, per scuola di alpinismo e
di sci-alpinismo si intende qualunque associazione o società cui
fanno capo  almeno  tre  guide  alpine  per  esercitare  in  modo
coordinato la loro attività professionale.

2. Le  scuole di  sci devono  disporre di  una  sede  adeguata  e
stipulare  una  polizza  di  assicurazione  contro  i  rischi  di
responsabilità  civile  verso  terzi  conseguenti  all'esercizio
dell'attività da  parte delle  guide alpine aderenti alla scuola
con massimale  non inferiore a quello stabilito con deliberazione
della Giunta regionale.

3. Il  legale rappresentante  di una  associazione o  società di
guide alpine  che intenda  istituire una scuola di alpinismo e di
sci-alpinismo deve  trasmettere al  Comune in  cui è  ubicata la
sede della scuola la denuncia di inizio attività, ai sensi degli
articoli 58  e seguenti  della LR  9/1995, attestante il possesso
dei requisiti  e l'assolvimento degli obblighi di cui al presente
articolo,  nonchè  l'impegno  a  prestare  opera  in  interventi
straordinari di soccorso in montagna.

4. Alla  denuncia di  inizio attività  deve essere  allegata  la
copia dello  statuto, che  deve  essere  ispirato  a  criteri  di
democraticità e  di partecipazione  effettiva delle guide alpine
alla gestione e all'organizzazione della scuola.

ARTICOLO 151
Pubblicità dei prezzi

1. Il  materiale pubblicitario  e informativo  delle  prestazioni
professionali di guida alpina deve contenere i relativi prezzi.

2. Le  scuole di  alpinismo e  sci-alpinismo devono esporre nelle
loro sedi  e negli  eventuali recapiti,  in modo  ben visibile al
pubblico, la tabella dei prezzi praticati.

3. è vietato applicare prezzi superiori a quelli pubblicizzati.

SEZIONE II
Vigilanza e sanzioni

ARTICOLO 152
Vigilanza e controllo

1. Le  funzioni di  vigilanza  e  controllo  sul  rispetto  delle
disposizioni  di   cui  al   presente   testo   unico,   compresa
l'applicazione delle  sanzioni amministrative, sono di competenza
dei Comuni.

2. I Comuni provvedono ad inviare al Collegio regionale copia dei
verbali di  accertamento delle  infrazioni riguardanti i soggetti
iscritti nell'albo professionale regionale.

ARTICOLO 153
Sanzioni disciplinari

1. Le  guide alpine  iscritte nell'albo  regionale che si rendano
colpevoli di violazione delle norme di deontologia professionale,
ovvero dalle  norme di  comportamento previsto dal presente testo
unico  o  dalla  legge  6/1989,  sono  passibili  delle  seguenti
sanzioni disciplinari:

a) ammonizione scritta;
b) censura;
c) sospensione  dell'albo per  un periodo compreso tra un mese ed
   un anno;
d) radiazione.

2. I  provvedimenti  disciplinari  sono  adottati  dal  consiglio
direttivo del  Collegio  regionale  a  maggioranza  assoluta  dei
componenti; contro  di  essi  è  ammesso  ricorso  al  consiglio
difettivo del  Collegio  nazionale,  entro  trenta  giorni  dalla
notifica.  La   proposizione  del   ricorso  sospende  fino  alla
decisione l'esecutività del provvedimento.

ARTICOLO 154
Vigilanza della Regione sul Collegio regionale

1. La  vigilanza  sul  Collegio  regionale  delle  guide  alpine,
istituito ai  sensi della  presente  legge,  spetta  alla  Giunta
regionale.

2. Ai  fini di  cui  al  comma  1,  il  presidente  del  Collegio
regionale delle  guide alpine  trasmette alla  Giunta  regionale,
entro il termine perentorio del 30 settembre di ogni anno:

a) copia  degli atti  concernenti la  tenuta dell'albo, corredati
   della relativa documentazione;
b) i  provvedimenti del Collegio regionale in materia di sanzioni
   disciplinari adottate ai sensi del presente testo unico.

3.  La   Giunta  regionale  approva  i  regolamenti  relativi  al
funzionamento del Collegio regionale.

4. La  Giunta regionale  delibera lo  scioglimento del  Consiglio
direttivo del  Collegio  che  non  sia  in  grado  di  funzionare
regolarmente, sentito  il parere  del Collegio  nazionale; in tal
caso, le  funzioni del  Consiglio sono affidate ad un commissario
straordinario fino  alla elezione  del nuovo  Consiglio, che deve
aver  luogo   entro  novanta   giorni  dallo   scioglimento   del
precedente.

ARTICOLO 155
Sanzioni amministrative

1. Fermo restando quando previsto dalle norme penali, è soggetto
alla sanzione amministrativa pecuniaria da lire 1.000.000 (516,46
euri)  a   lire  5.000.000  (2582,  28  euri)  chiunque  eserciti
stabilmente, la professione di guida alpina senza essere iscritto
all'albo regionale di cui all'art. 144 del presente testo unico.

2. è  soggetto alla  sanzione amministrativa  pecuniaria da lire
500.000 (258,23  euri) a  lire 2.500.000  (1291,14 euri) la guida
alpina che contravvenga alla disposizione dell'art. 151, comma 3;
la sanzione  è raddoppiata  nell'ipotesi in  cui contravvenga  a
tale disposizione una scuola di alpinismo e sci-alpinismo.

3. Sono  soggette alla sanzione amministrativa pecuniaria da lire
200.000 (103,29  euri) a  lire 1.000.000  (516,46 euri)  le guide
alpine  e   le  scuole   di   alpinismo   e   sci-alpinismo   che
contravvengono alle  disposizioni dell'art.  151, comma 1 e comma
2.

4. L'esercizio  abusivo di  scuole di  alpinismo e sci-alpinismo,
comunque  denominate,   comporta   la   sanzione   amministrativa
pecuniaria da  lire 1.500.000  (774,69  euri)  a  lire  9.000.000
(4648,11 euri).

5. In  caso di  reiterazione di  una delle  violazioni di  cui al
presente articolo,  nei due anni successivi, le relative sanzioni
pecuniarie sono raddoppiate.

TITOLO IV
ABROGAZIONI, RINVII, NORME DI SALVAGUARDIA

ARTICOLO 156
Abrogazioni

1. Sono abrogate le seguenti leggi regionali:

a) LR 10 gennaio 1987, n. 1 "Disciplina delle strutture ricettive
   extra -  alberghiere" come  modificata dalle leggi regionali 9
   marzo 1988 n. 15, 28 gennaio 1991 n. 5 e 28 gennaio 1993 n. 4,
   fatta eccezione per quanto disposto dall'articolo 158 comma 2;
b) LR  8  febbraio  1994,  n.  16  "Nuove  norme  in  materia  di
   disciplina delle  attività di  organizzazione di viaggi" come
   modificata dalle  leggi regionali  10 agosto  1994 n.  63,  19
   luglio 1995 n. 79, 25 gennaio 1996 n. 8;
c) LR  19 luglio  1995, n.  80 "Disciplina  delle professioni  di
   guida  turistica,   accompagnatore  turistico   e   interprete
   turistico";
d) LR  14 novembre  1996, n. 83 "Ordinamento delle professioni di
   maestro di sci e di guida alpina"
e) LR  77 gennaio  1997, n. 7 "Semplificazione delle procedure in
materia di  pubblicità dei  prezzi e delle caratteristiche delle
strutture turistiche  ricettive e  degli  stabilimenti  balneari"
come modificata dalla LR 14 agosto 1998 n. 69;
f) LR  30 luglio  1997, n.  54 "Disciplina  della professione  di
guida ambientale";
g) LR  12 novembre  1997,  n.  83  "Nuove  norme  in  materia  di
disciplina e  classificazione  delle  strutture  ricettive"  come
modificata dalla LR 14 agosto 1998 n. 69;
h) LR  14 ottobre  1999, n.  54 "Norme di riordino delle funzioni
amministrative  in   materia  di   informazione,  accoglienza   e
promozione turistica  locale della  Regione Toscana.  Istituzione
delle Agenzie per il Turismo".

2. è  abrogato l'articolo  21 della  legge regionale  1 dicembre
1998,  n.   87  concernente  "Attribuzione  agli  enti  locali  e
disciplina generale  delle funzioni  e dei compiti amministrativi
conferiti alla Regione dal DLgs 31 marzo 1998 n. 112".

ARTICOLO 157
Norme non inserite nel testo unico che restano in vigore

1. L'attività  escursionistica resta  disciplinata  dalla  legge
regionale 20 marzo 1998, n. 17.

2.  L'attività   agrituristica  è   disciplinata  dalla   legge
regionale 17 ottobre 1994, n. 76.

1. I  porti e  gli approdi  turistici restano  disciplinati dalla
legge regionale 11 agosto 1997, n. 68.

3. Il  sistema di rilevazione, elaborazione, analisi e diffusione
dei dati  statistici necessari alla informazione, programmazione,
promozione  dell'attività   turistica  è  fornito  dal  sistema
statistico regionale  secondo  le  disposizioni  contenute  nella
legge regionale 2 settembre 1992, n. 43.

4.  Alle  attività  di  promozione  turistica  si  applicano  le
disposizioni contenute  nella legge  regionale 14 aprile 1997, n.
28.

5. Resta in vigore la legge regionale 21 dicembre 1994, n. 102.

ARTICOLO 158
Regolarnento di attuazione

1. La Giunta regionale approva il regolamento di attuazione entro
centottanta giorni  dall'entrata in  vigore  del  presente  testo
unico.

2. Fino  all'entrata in  vigore del regolamento di attuazione del
presente testo  unico restano  in vigore  gli articoli  3, 7,  11
della LR 1/1987.

3. Restano  in ogni  caso in vigore i regolamenti attuativi delle
leggi regionali  abrogate all'articolo 156, anche se recano norme
non conformi al testo unico.

ARTICOLO 159
Rinvii

1. I  rinvii contenuti nel presente testo unico a leggi nazionali
e regionali  si intendono  riferiti anche  a tutte  le successive
disposizioni modificative delle stesse.

ARTICOLO 160
Modifiche del testo unico

1. Le disposizioni contenute nel presente testo unico non possono
essere abrogate,  derogate, sospese  o comunque modificate se non
in modo  esplicito, mediante l'indicazione precisa delle norme da
abrogare, derogare, sospendere o modificare.

ARTICOLO 161
Norma di salvaguardia

1. Sono  fatti salvi  gli effetti  abrogativi,  modificativi,  di
interpretazione  autentica   prodotti  dalle   norme  abrogate  o
modificate dal presente testo unico.

La presente  legge è  pubblicata sul  Bollettino Ufficiale della
Regione. è fatto obbligo a chiunque spetti di osservarla e farla
osservare come legge della Regione Toscana.

Firenze, 23 marzo 2000

Chiti

La presente  legge è  stata approvata dal Consiglio Regionale il
8-2-2000 ed è stata vistata dal Commissario del Governo il 15-3-
2000.

ALLEGATO A
Tabella degli Ambiti turistici

- Ambito  turistico n.  1, comprendente i territori dei Comuni di
Camaiore, Forte  dei Marmi,  Massarosa,  Pietrasanta,  Seravezza,
Stazzena e Viareggio;

- Ambito  turistico n.  2, comprendente i territori dei Comuni di
Campo nell'Elba,  Capoliveri, Capraia  Isola, Marciana,  Marciana
Marina, Portoazzurro, Portoferraio, Rio Marina e Rio nell'Elba;

- Ambito  turistico n.  3, comprendente i territori dei Comuni di
Buggiano, Chiesina  Uzzanese,  Lamporecchio,  Larciano,  Massa  e
Cozzile, Monsummano  Terme, Montecatini  Terme, Pescia,  Pieve  a
Nievole, Ponte Buggianese e Uzzano;

- Ambito  turistico n.  4, comprendente i territori dei Comuni di
Cetona, Chianciano  Terme,  Montepulciano,  Chiusi,  Pienza,  San
Casciano  dei  Bagni,  Sarteano,  Sinalunga,  Torrita  di  Siena,
Trequanda;

- Ambito  turistico n.  5, comprendente i territori dei Comuni di
Bagno a Ripoli, Barberino di Mugello, Barberino Val d'Elsa, Borgo
San  Lorenzo,   Calenzano,  Campi  Bisenzio,  Capraia  e  Limite,
Castelfiorentino,  Cerreto  Guidi,  Certaldo,  Dicomano,  Empoli,
Fiesole,  Figline   Valdarno,  Firenze,   Firenzuola,  Fucecchio,
Gambassi Terme,  Greve in  Chianti, Impruneta,  Incisa  Valdarno,
Lastra a  Signa, Londa, Marradi, Montaione, Montelupo Fiorentino,
Montespertoli,  Palazzuolo   sul  Senio,   Pelago,   Pontassieve,
Reggello, Rignano  sull'Arno, Rufina,  San Casciano  Val di Pesa,
San Godenzo,  San Piero  a  Sieve,  Scandicci,  Scarperia,  Sesto
Fiorentino, Signa,  Tavarnelle Val  di Pesa,  Vaglia,  Vicchio  e
Vinci;

- Ambito  turistico n.  6, comprendente i territori dei Comuni di
Campagnatico,  Capalbio,  Castiglion  della  Pescaia,  Cinigiano,
Civitella Paganico,  Follonica, Gavorrano,  Grosseto,  Isola  del
Giglio, Magliano  in Toscana,  Manciano, Massa  Marittima,  Monte
Argentario,   Monterotondo    Marittimo,   Montieri,   Orbetello,
Pitigliano, Roccastrada, Scansano, Scarlino e Sorano;

- Ambito  turistico n.  7 comprendente  i territori dei Comuni di
Bibbona, Campiglia  Marittima, Castagneto Carducci, Cecina, Colle
Salvetti, Livorno,  Piombino, Rosignano  Marittimo, San Vincenzo,
Sassetta e Suvereto;

- Ambito  turistico n.  8, comprendente i territori dei Comuni di
Aulla, Bagnone, Carrara, Casola in Lunigiana, Comano, Filattiera,
Fivizzano, Fosdinovo, Licciana Nardi, Massa, Montignoso, Mulazzo,
Podenzana, Pontremoli, Tresana, Villafranca in Lunigiana e Zeri;

- Ambito  turistico n.  9, comprendente i territori dei Comuni di
Bientina, Buti,  Calci, Calcinaia,  Capannoli, Casale  Marittimo,
Casciana  Terme,   Cascina,  Castelfranco  di  Sotto,  Castellina
Marittima, Castelnuovo  di  Val  di  Cecina,  Chianni,  Crespina,
Fauglia, Guardistallo, Lajatico, Lari, Lorenzana, Montecatini Val
di  Cecina,  Montescudaio,  Monteverdi  Marittimo,  Montopoli  in
Valdarno, Orciano  Pisano,  Palaia,  Peccioli,  Pisa,  Pomarance,
Ponsacco, Pontedera, Riparbella, San Giuliano Terme, San Miniato,
Santa  Croce   sull'Arno,  Santa   Luce,  Santa  Maria  a  Monte,
Terricciola, Vecchiano, Vicopisano e Volterra;

- Ambito  turistico n. 10, comprendente i territori dei Comuni di
Asciano, Buonconvento,  Casole  d'Elsa,  Castellina  in  Chianti,
Castelnuovo Berardenga, Chiusdino, Colle di Val d'Elsa, Gaiole in
Chianti,   Montalcino,    Monteriggioni,    Monteroni    d'Arbia,
Monticiano, Murlo,  Poggibonsi, Radda  in  Chianti,  Radicondoli,
Rapolano Terme,  San Gimignano,  San Giovanni d'Asso, San Quirico
d'Orcia, Siena e Sovicille;

- Ambito  turistico n. 11, comprendente i territori dei Comuni di
Anghiari, Arezzo,  Badia  Tedalda,  Bibbiena,  Bucine,  Capolona,
Caprese Michelangelo,  Castel Focognano,  Castelfranco di  Sopra,
Castel San  Niccolò, Castiglion Fibocchi, Castiglion Fiorentino,
Cavriglia, Chitignano,  Chiusi della  Verna, Civitella  in Val di
Chiana, Cortona,  Foiano della  Chiana, Laterina, Loro Ciuffenna,
Lucignano, Marciano  della Chiana, Montemignaio, Monterchi, Monte
San Savino,  Montevarchi, Ortignano  Raggiolo, Pergine  Valdarno,
Pian di  Scò, Pieve  Santo  Stefano,  Poppi,  Pratovecchio,  San
Giovanni Valdarno,  Sansepolcro, Sestino, Stia, Subbiano, Talla e
Terranuova Bracciolini;

- Ambito  turistico n. 12, comprendente i territori dei Comuni di
Abetone,  Agliana,   Cutigliano,  Marliana,   Montale,   Pistoia,
Piteglio, Quarrata,  Sambuca Pistoiese,  San Marcello Pistoiese e
Serravalle Pistoise;

- Ambito  turistico n. 13, comprendente i territori dei Comuni di
Altopascio, Bagni  di Lucca, Barga, Borgo a Mozzano, Camporgiano,
Capannori, Careggine,  Castelnuovo di  Garfagnana, Castiglione di
Garfagnana,  Coreglia   Antelminelli,   Fabbriche   di   Vallico,
Gallicano, Giuncugnano, Lucca, Minucciano, Molazzana, Montecarlo,
Pescaglia, Piazza al Serchio, Pieve Fosciana, Porcari, San Romano
in  Garfagnana,   Sillano,  Vagli   di  Sotto,  Vergemoli,  Villa
Basilica, Villa Collemandina, Fosciandora;

- Ambito  turistico n. 14, comprendente i territori dei Comuni di
Cantagallo,  Carmignano,  Montemurlo,  Poggio  a  Caiano,  Prato,
Vernio e Vaiano;

- Ambito  turistico n.  15, comprendente  i Comuni di Abbadia San
Salvatore,   Arcidosso,   Castel   del   Piano,   Castell'Azzara,
Castiglione  d'Orcia,  Piancastagnaio,  Radicofani,  Roccalbenga,
Santa Fiora, Seggiano, Semproniano.

"Testo unico delle Leggi Regionali in materia di turismo"

NOTE
Avvertenza. Il  testo delle note qui pubblicate a cura dell' Area
di assistenza  per la  fattibilità degli  atti e  l'elaborazione
dati del  Consiglio Regionale  è stato  redatto, ai  sensi dell'
articolo 9,  comma 2,  della LR 15-3-1996, n. 18, Ordinamento del
Bollettino  Ufficiale  della  Regione  Toscana  e  norme  per  la
pubblicazione degli  atti, al  solo fine di facilitare la lettura
delle  disposizioni  alle  quali  la  legge  fa  rinvio.  Restano
invariati il  valore  e  l'efficacia  degli  atti  legislativi  o
regolamentari qui trascritti.

Note all' articolo 2
1) Il  testo dell' articolo 43 del decreto legislativo 31-3-1998,
n. 112, è il seguente:

   "Art. 43
   Definizioni.
   
   1. Le funzioni amministrative relative alla materia turismo ed
   industria alberghiera,  così come  definita dall'articolo  56
   del decreto del Presidente della Repubblica 24-7-1977, n. 616,
   concernono ogni  attività pubblica  o  privata  attinente  al
   turismo,  ivi  incluse  le  agevolazioni,  le  sovvenzioni,  i
   contributi, gli  incentivi, comunque  denominati, anche se per
   specifiche finalità, a favore delle imprese turistiche.".
   
2) Il testo dell' articolo 23 del DLgs 112-1998, è il seguente:

   "Art. 23
   Conferimento di funzioni ai comuni.
   
   1.  Sono  attribuite  ai  comuni  le  funzioni  amministrative
   concernenti la realizzazione, l'ampliamento, la cessazione, la
   riattivazione, la  localizzazione  e  la  rilocalizzazione  di
   impianti produttivi, ivi incluso il rilascio delle concessioni
   o autorizzazioni edilizie.
   
   2.  Nell'ambito   delle  funzioni   conferite  in  materia  di
   industria  dall'articolo  19,  le  regioni  provvedono,  nella
   propria   autonomia   organizzativa   e   finanziaria,   anche
   attraverso le  province, al  coordinamento e  al miglioramento
   dei servizi  e dell'assistenza  alle imprese,  con particolare
   riferimento alla  localizzazione ed  alla autorizzazione degli
   impianti produttivi  e alla  creazione  di  aree  industriali.
   L'assistenza  consiste,   in  particolare,  nella  raccolta  e
   diffusione,  anche   in  via  telematica,  delle  informazioni
   concernenti l'insediamento  e lo  svolgimento delle  attività
   produttive   nel   territorio   regionale,   con   particolare
   riferimento  alle   normative  applicabili,   agli   strumenti
   agevolativi e  all'attività delle unità organizzative di cui
   all'articolo 24,  nonchè nella  raccolta e  diffusione  delle
   informazioni  concernenti   gli  strumenti   di   agevolazione
   contributiva  e   fiscale  a   favore   dell'occupazione   dei
   lavoratori dipendenti e del lavoro autonomo.
   
   3. Le  funzioni di assistenza sono esercitate prioritariamente
   attraverso gli sportelli unici per le attività produttive.".
   
3) Il testo dell' articolo 49, commi 1 e 4, del DLgs 112-1998, è
il seguente:

   "Art. 49
   Agevolazioni di credito.
   
   1. Sono  comprese tra  le funzioni amministrative trasferite o
   delegate alle regioni nelle materie di cui al presente titolo,
   anche quelle concernenti ogni tipo di intervento per agevolare
   l'accesso al  credito nei  limiti massimi  stabiliti in base a
   legge dello  Stato, nonchè la disciplina dei rapporti con gli
   istituti   di   credito,   la   determinazione   dei   criteri
   dell'ammissibilità al  credito agevolato ed i controlli sulla
   sua effettiva destinazione.
   
   4. Il trasferimento di funzioni di cui al comma 1 del presente
   articolo comprende  le funzioni  di determinazione dei criteri
   applicativi  dei   provvedimenti  regionali   di  agevolazione
   creditizia, di  prestazione di  garanzie e  di assegnazione di
   fondi,  anticipazioni   e   quote   di   concorso,   destinati
   all'agevolazione dell'accesso  al  credito  sulle  materie  di
   competenza regionale,  anche se  relativi a  provvedimenti  di
   incentivazione definiti in sede statale o comunitaria.".
   
4) Il  testo dell' articolo 44, lettera a) e lettera d), del DLgs
112-1998, è il seguente:

   "Art. 44
   Funzioni e compiti conservati allo Stato.
   
   1. Sono conservate allo Stato:
   
   a) la  definizione, in accordo con le regioni, dei princìpi e
      degli obiettivi  per la  valorizzazione e  lo sviluppo  del
      sistema turistico.  Le connesse  linee guida sono contenute
      in un  documento  approvato,  d'intesa  con  la  Conferenza
      Stato-regioni, con decreto del Presidente del Consiglio dei
      Ministri adottato  ai sensi  dell'articolo  3  del  decreto
      legislativo 28-8-1997,  n. 281,  sentite le associazioni di
      categoria  maggiormente   rappresentative  degli  operatori
      turistici, dei  consumatori e  del  turismo  sociale  e  le
      organizzazioni sindacali  dei lavoratori  del turismo  più
      rappresentative nella categoria. Prima della sua definitiva
      adozione,  il   documento  è   trasmesso  alle  competenti
      Commissioni parlamentari.  Entro sei  mesi  dalla  data  di
      entrata in  vigore  del  presente  decreto  legislativo  è
      approvato il predetto documento contenente le linee guida;
   
   d) il  cofinanziamento, nell'interesse nazionale, di programmi
      regionali o interregionali per lo sviluppo del turismo.".
   
Nota all' articolo 8
Il testo dell' articolo 4 della legge regionale 14-4-1997, n. 28,
è il seguente:

   "Art. 4
   Il Piano triennale della promozione economica
   
   1. Le  attività  di  promozione  economica  realizzate  dalla
   Regione sono  disciplinate da un Piano triennale approvato dal
   Consiglio regionale  sulla base  degli obiettivi del Programma
   regionale di sviluppo.
   
   2. Il  Piano triennale della promozione economica è approvato
   entro  il   mese  di-5-dell'anno  precedente  al  triennio  di
   riferimento, ha scorrevolezza annuale e può essere aggiornato
   nel corso del periodo di validità.
   
   3. Il  Piano triennale  contiene le determinazioni progettuali
   relative alle  attività di  promozione  economica.  Il  Piano
   costituisce  altresì   la  sintesi  del  coordinamento  delle
   attività di promozione economica di cui agli articoli 7 e 8.
   
   4. Il Piano triennale individua:
   
   a) gli  scenari macroeconomici  di riferimento,  gli obiettivi
      generali  dell'attività   di   promozione   economica   da
      perseguire anche  attraverso l'integrazione  fra i  diversi
      settori produttivi e di terziario e la valorizzazione delle
      potenzialità   del   sistema   ambientale,   culturale   e
      produttivo della Toscana, secondo metodologie di rete;
   b) gli    obiettivi  specifici  dell'attività  di  promozione
      economica riferiti  ai settori produttivi dell'artigianato,
      della piccola e media impresa industriale, dell'agricoltura
      e del turismo;
   c) le tipologie di azioni gestite direttamente dalla Regione;
   d) le tipologie di azioni da ammettere a cofinanziamento;
   e) le  indicazioni di  finanziamento relative  ad ogni singola
      tipologia;
   f) i  criteri per  la selezione  dei progetti  da ammettere  a
      cofinanziamento ivi  comprese le modalità di composizione,
      di costituzione  e di  funzionamento di un Comitato tecnico
      per la valutazione dei progetti stessi;
   g) gli   strumenti    ed    i  tempi  di  realizzazione  degli
      interventi;
   h) le  strategie di finanziamento delle attività ed i criteri
      di compartecipazione  finanziaria dei soggetti privati alle
      attività  di  promozione  economica  gestite  direttamente
      dalla Regione;
   i) le   modalità    e    gli  strumenti  per  la  valutazione
      dell'efficacia dei risultati conseguiti.
   
   5. Il  Piano triennale  individua,  altresì,  i  criteri,  le
   modalità e gli strumenti per garantire al Consiglio regionale
   un'informazione completa  sui risultati  conseguiti attraverso
   la  realizzazione  degli  interventi  previsti  nel  Programma
   annuale  di  cui  all'articolo  5,  così  da  consentire  una
   valutazione dell'efficacia dei risultati stessi.
   
   6.  Le   determinazioni  del   Piano  triennale  costituiscono
   direttiva consiliare  alla Giunta  regionale per  la redazione
   del Programma annuale di cui all'articolo 5.".
   
Nota all' articolo 9
Il testo degli articoli 3 e 4 della legge regionale 1-12-1998, n.
87, è il seguente:

   "Art. 3
   Funzioni riservate alla Regione
   
   1. Nelle  materie di  cui alla  presente legge, sono riservati
   alla Regione,  ferme restando  le generali potestà normative,
   di programmazione,  di  indirizzo  e  di  controllo,  le  sole
   funzioni e compiti concernenti:
   
   a) il  concorso alla  elaborazione ed  alla  attuazione  delle
      politiche comunitarie e nazionali di settore;
   b) gli  atti di  intesa e  di concertazione  con lo Stato e le
      altre Regioni nonchè, per quanto di competenza, i rapporti
      con le istituzioni comunitarie;
   c) attuazione  di specifici  progetti e programmi di interesse
      regionale definiti ai sensi della legislazione vigente;
   d) il coordinamento dei sistemi informativi;
   e) la  cura di  specifici interessi di carattere unitario e le
      altre attribuzioni  specificamente previste  dalla presente
      legge e dalle normative attuative della medesima.
   
   2.  Sono   altresì  riservate   alla  Regione   le   funzioni
   concernenti:
   
   a) il    coordinamento  ed  il  miglioramento  dei  servizi  e
      dell'assistenza alle  imprese, con  particolare riferimento
      alla raccolta  e diffusione, anche in via telematica, delle
      informazioni concernenti  l'insediamento e  lo  svolgimento
      delle attività  produttive, ai sensi dell'art. 23 del DLgs
      n. 112-1998,  attraverso lo sportello unico di cui all'art.
      25 della presente legge;
   b) la  determinazione delle modalità specifiche di formazione
      e di attuazione degli strumenti di programmazione negoziata
      sul territorio regionale per quanto attiene al raccordo con
      gli enti locali e con i soggetti privati;
   c) la  determinazione di interventi per agevolare l'accesso al
      credito, la  disciplina dei  rapporti con  gli istituti  di
      credito, la  determinazione dei criteri dell'ammissibilità
      al credito  agevolato ed  i controlli  sulla sua  effettiva
      destinazione, ai  sensi dell'art.  49, comma 1, del DLgs n.
      112-1998 e  con le  specificazioni di  cui al comma 4 dello
      stesso articolo.".
   
   "Art. 4
   Funzioni conferite agli enti locali
   
   1. Nelle  materie di cui alla presente legge tutte le funzioni
   amministrative ed  i compiti  non riservate  alla  Regione  ai
   sensi dell'art.  3 sono  conferiti alle Province ed ai Comuni,
   secondo quanto stabilito dagli articoli successivi. Specifiche
   funzioni possono  altresì  essere  delegate  alle  Camere  di
   commercio.
   
   2. Ove  si renda  necessaria una specificazione delle funzioni
   conferite agli  Enti Locali  ai sensi  della presente legge, a
   ciò si  provvede mediante regolamenti di esecuzione approvati
   dal Consiglio  regionale entro  sei mesi  dall'emanazione  dei
   provvedimenti di  individuazione e  trasferimento dei  beni  e
   delle  risorse  alla  Regione,  e  di  contestuale  decorrenza
   dell'esercizio delle  funzioni ed  i compiti conferiti, di cui
   all'art. 7  del DLgs  n. 112-1998 ed all'art. 7 della legge n.
   59-1997.
   
   3. I  regolamenti di  esecuzione individuano anche le funzioni
   il cui  esercizio  può  essere  delegato  dalle  Province  ai
   circondari,  ai   sensi  dell'art.5  della  LR  n.  77-1995  e
   dell'art. 5  della LR  n.  38-1997  recante  "Istituzione  del
   circondario  Empolese   Valdelsa  quale   circoscrizione   del
   decentramento  amministrativo".   Tale  individuazione   tiene
   luogo, per  ciò che concerne la Giunta regionale, dell'intesa
   prevista dal citato art. 5 della LR n. 77-1995.
   
   4.  I   regolamenti  di   esecuzione  disciplinano   anche   i
   procedimenti concernenti  le funzioni  conferite  al  fine  di
   semplificare ed  accelerare i procedimenti stessi nel rispetto
   dei criteri  e principi  di cui  al comma 5 dell'art. 20 della
   legge n. 59-1997.
   
   5. Ogni  funzione amministrativa eventualmente non individuata
   dalla presente  legge e dai relativi regolamenti di esecuzione
   e  non  riservata  alla  Regione  ai  sensi  dell'art.  3,  è
   attribuita alle Province.
   
   6.   In    particolare,   resta   attribuita   alle   Province
   l'organizzazione di interventi per la formazione professionale
   degli operatori,  nell'ambito del  programma per la formazione
   professionale di  cui alla  LR 31-8-1994, n. 70 recante "Nuova
   disciplina in materia di Formazione Professionale".
   
   7. Nelle  materie di cui alla presente legge, le funzioni già
   regolate  dalla  normativa  regionale  vigente  restano  così
   regolate fino al riordino di cui all'art. 10.
   
   8. In nessun caso le norme della presente legge e dei relativi
   regolamenti di  esecuzione  possono  essere  interpretate  nel
   senso di  limitare o  di riattribuire  alla Regione funzioni e
   compiti già  delegati o  comunque conferiti  agli enti locali
   dalla normativa regionale vigente.".
   
Note all' articolo 18
1) Il  testo dell'  articolo 150 della legge regionale 21-8-1989,
n. 51, è il seguente:

   "Art. 150
   Trattamento di fine servizio
   
   1.  La   Regione  assicura  a  favore  dei  propri  dipendenti
   inquadrati nel ruolo del personale regionale o dei loro aventi
   causa di  cui all'art.  3 della  legge 8-3-1968,  n.  152,  il
   trattamento di  fine servizio  che l'INADEL  eroga  ai  propri
   iscritti.
   
   2. Detto  trattamento, salvo  quanto  previsto  ai  successivi
   comma, si  realizza nelle  prestazioni espressamente stabilite
   dalle   disposizioni    legislative   e    regolamentari   che
   disciplinano  l'ordinamento   e   l'attività   del   suddetto
   istituto.
   
   3. Per  ogni anno  di servizio utile, determinato ai sensi del
   successivo art. 151 la misura del trattamento previdenziale è
   pari a un dodicesimo dell'ottanta per cento della retribuzione
   annua contributiva,  secondo le  disposizioni dell'ordinamento
   dell'INADEL, riferita  alla data  di cessazione  dal servizio,
   ivi  compresi   i   benefici   eventualmente   attribuiti   in
   applicazione  dell'art.  2  della  legge  24-5-1970,  n.  336,
   l'indennità  integrativa   speciale  nella   misura  valutata
   dall'INADEL per  il calcolo dell'indennità premio di servizio
   e la tredicesima mensilità.
   
   4. Ai  suddetti fini, le frazioni di anno superiori a sei mesi
   si computano  per anno  intero, quelle  pari o  inferiori sono
   trascurate.
   
   5. La  Regione pone a suo carico l'eventuale differenza tra la
   somma lorda spettante secondo quanto previsto al primo comma e
   quella lorda  corrisposta, a  titolo di  indennità premio  di
   servizio,  di  indennità  di  buonuscita,  di  indennità  di
   anzianità o  ad altro  analogo titolo,  dall'Ente  presso  il
   quale è instaurato il rapporto previdenziale.
   
   6. Qualora  alla cessazione  dal servizio  il  dipendente  non
   abbia maturato  il diritto alla corresponsione dell'indennità
   premio di  servizio, o altra indennità di questa sostitutiva,
   da parte  dell'INADEL, la  Regione liquida  in suo  favore  il
   trattamento di  fine rapporto con le modalità di cui al terzo
   e quarto  comma, sulla  base dei  servizi prestati  presso  la
   Regione  e   dei  periodi  riconosciuti  utili  ai  sensi  del
   successivo art.  151, del  secondo comma  dell'art. 2 della LR
   13-8-1984, n. 52 e successive modificazioni, dell'art. 7 della
   LR 10-5-1982, n. 35 e dell'art. 2 della LR 7-9-1981, n. 75.
   
   7. Nessuna  liquidazione a  carico della  Regione  compete  ai
   dipendenti  che   cessano  dal  servizio  per  passaggio  alle
   dipendenze di  Enti il  cui personale è iscritto all'INADEL e
   all'ENPAS, fatti  salvi  i  diritti  acquisiti  dal  personale
   trasferito a  seguito dei  processi di  mobilità coattiva  da
   disciplinare con apposita legge.".
   
2) Il testo dell' articolo 32 della legge regionale 7-11-1994, n.
81, è il seguente:

   "Art. 32
   Trasferimento del personale agli Enti locali
   
   1. Il  personale  del  ruolo  unico  regionale,  compreso  nel
   contingente di  cui al  secondo comma  dell'art. 30, comandato
   agli Enti  locali per  l'esercizio delle funzioni delegate, è
   trasferito, con  il corrispondente posto di pianta organica ed
   il  relativo  finanziamento,  agli  enti  medesimi,  ai  sensi
   dell'art. 32 e seguenti del decreto legislativo.
   
   2. Sono inoltre trasferiti agli Enti locali i posti vacanti di
   tale contingente, con i relativi finanziamenti.
   
   3. Gli  Enti locali  destinatari dei trasferimenti adeguano la
   propria pianta  organica secondo  quanto previsto  dal 4 comma
   dell'art. 6 del DPR 3-5-1987, n. 268.
   
   4. Il  personale è  trasferito con  la  qualifica  funzionale
   posseduta. Al  medesimo personale  continuano ad applicarsi le
   disposizioni dell'art. 150 della legge regionale 21-8-1989, n.
   51, con  oneri a  carico della  Regione Toscana,  che provvede
   direttamente all'erogazione.
   
   5.  Al   personale  trasferito   viene  corrisposto  da  parte
   dell'amministrazione  regionale  l'assegno  di  mobilità  nei
   termini  e  nelle  misure  di  cui  all'art.  22  della  legge
   regionale 9-4-1990, n. 41.
   
   6.  Il   regime  pensionistico  del  personale  trasferito  è
   disciplinato dall'art.  6 della legge 29-12-1988, n. 554 e dal
   relativo regolamento attuativo.
   
   7. La  Giunta regionale adotta d'ufficio, previo confronto con
   le  organizzazioni   sindacali  e  d'intesa,  in  ordine  alla
   ripartizione  dei   posti,  con   gli  enti   interessati,   i
   provvedimenti di  trasferimento  del  personale  e  dei  posti
   vacanti entro  90 giorni dall'entrata in vigore della presente
   legge.  Al  termine  delle  operazioni  di  trasferimento,  il
   contingente  di   cui  al   secondo  comma   dell'art.  30  è
   soppresso.".
   
Nota all' articolo 20
Il testo dell' articolo 28 della LR 87-1998 è il seguente:

   "Art. 28
   Modalità di gestione
   
   1. La  Regione promuove e favorisce la gestione unitaria delle
   proprie attività  inerenti alla  promozione  economica  e  di
   quelle delle Camere di commercio e dell'Istituto nazionale per
   il commercio con l'estero (ICE), anche ai fini dell'attuazione
   dell'art. 3  della legge  25-3-1997, n.  68  recante  "Riforma
   dell'Istituto nazionale per il commercio estero".
   
   2. A  tal fine,  la Regione  istituisce un  apposito  soggetto
   dotato di  autonomia amministrativa, organizzativa e contabile
   quale soggetto  unitario per lo svolgimento delle attività di
   promozione economica.
   
   3. Detto soggetto, in particolare:
   
   a) provvede  all'attività di  gestione  e  di  servizio  alle
      imprese  per   la  realizzazione   delle  azioni   e  delle
      iniziative  previste   dal  programma  delle  attività  di
      promozione economica  di cui all'art. 5 della LR 14-4-1997,
      n. 28;
   b) promuove  accordi con  le Camere  di commercio, nonchè con
      l'ICE, le  Province e altri soggetti pubblici e privati per
      la diffusione sul territorio regionale dell'attività e dei
      servizi funzionali  al processo  di internazionalizzazione,
      collaborazione produttiva,  sostegno  alle  esportazioni  e
      promozione turistica;
   c) concorre  al funzionamento  dello sportello  unico  di  cui
      all'art. 25 della presente legge.
   
   4. La  Regione promuove le opportune intese con la Commissione
   permanente per il coordinamento e l'indirizzo strategico della
   politica commerciale con l'estero, di cui all'art. 24 del DLgs
   31-3-1998,  n.   143  recante   "Disposizioni  in  materia  di
   commercio con  l'estero, a  norma dell'articolo  4,  comma  4,
   lettera c),  e dell'articolo 11 della legge 15-3-1997, n. 59",
   al fine  di istituire,  tramite il soggetto di cui al presente
   articolo,  lo  sportello  unico  per  l'internazionalizzazione
   previsto al  comma 3,  ultimo periodo, dello stesso art.24 del
   DLgs n. 143-1998.".
   
Nota all' articolo 21
Il testo dell' articolo 6 della LR 87-1998 è il seguente:

   "Art. 6
   Poteri sostitutivi
   
   1. In  caso di  accertata inadempienza  degli enti  competenti
   nell'esercizio delle  funzioni conferite  dalla Regione ovvero
   direttamente attribuite  dallo Stato  ai sensi  dell'art. 118,
   comma 1,  Cost., la  Regione si sostituisce agli enti medesimi
   qualora tale inadempienza:
   
   a) consista nella mancata adozione di atti di programmazione e
      pianificazione  previsti   dalla  legge   o  da   atti   di
      programmazione e pianificazione statali o regionali;
   b) abbia    ad  oggetto  obblighi  comunitari  e  comporti  un
      pregiudizio finanziario a carico della Regione;
   c) consista   nella  mancata  adozione  di  altri  atti  e  la
      legislazione statale  o regionale attribuisca espressamente
      l'esercizio dei  poteri sostitutivi  alla Regione o ai suoi
      organi istituzionali.
   
   2.  Ai   fini  dell'esercizio   dei  poteri   sostitutivi,  il
   Presidente della  Giunta regionale, previa deliberazione della
   Giunta medesima,  preso atto dell'inadempienza, diffida l'ente
   a provvedere  entro un  congruo periodo  di  tempo.  Trascorso
   inutilmente il  termine assegnato, nei casi di cui al comma 1,
   lett.  a),   la  Giunta   regionale  si  sostituisce  all'ente
   inadempiente;  negli  altri  casi,  il  Presidente  nomina  un
   commissario con  le procedure  di cui alla normativa regionale
   in materia di commissari nominati dalla Regione.
   
   3. I  poteri sostitutivi  che le  leggi regionali vigenti alla
   data di  entrata in  vigore della presente legge attribuiscono
   al Comitato  regionale di  controllo (CORECO), su segnalazione
   della Giunta  regionale, sono esercitati dalla Regione, con le
   modalità di cui al comma 2.
   
   4.  Fuori   dai  casi   di  inadempienza,   si  applicano   le
   disposizioni in  materia di  poteri  sostitutivi  e  d'urgenza
   previsti dalla legislazione vigente.".
   
Note all' articolo 34
1) Il testo dell' articolo 20, comma 8, della legge 15-3-1997, n.
59, recante  Delega al  Governo per il conferimento di funzioni e
compiti alle  regioni  ed  enti  locali,  per  la  riforma  della
Pubblica Amministrazione e per la semplificazione amministrativa,
è il seguente:

   "Art. 20 -
   
   8. In  sede di  prima attuazione  della presente  legge e  nel
   rispetto dei princìpi, criteri e modalità di cui al presente
   articolo,  quali  norme  generali  regolatrici,  sono  emanati
   appositi regolamenti  ai sensi e per gli effetti dell'art. 17,
   comma 2,  della L.  23-8-1988,  n.  400,  per  disciplinare  i
   procedimenti  di  cui  all'allegato  1  alla  presente  legge,
   nonchè le seguenti materie:
   
   a) sviluppo e programmazione del sistema universitario, di cui
      alla L.  7-8-1990,  n.  245,  e  successive  modificazioni,
      nonchè valutazione  del medesimo  sistema, di  cui alla L.
      24-12-1993, n. 537, e successive modificazioni;
   b) composizione    e    funzioni  degli  organismi  collegiali
      nazionali e  locali di  rappresentanza e  coordinamento del
      sistema universitario, prevedendo altresì l'istituzione di
      un Consiglio nazionale degli studenti, eletto dai medesimi,
      con compiti consultivi e di proposta;
   c) interventi    per  il  diritto  allo  studio  e  contributi
      universitari.  Le   norme  sono   finalizzate  a  garantire
      l'accesso agli  studi universitari  agli studenti  capaci e
      meritevoli privi  di mezzi, a ridurre il tasso di abbandono
      degli   studi,    a   determinare    percentuali    massime
      dell'ammontare complessivo  della  contribuzione  a  carico
      degli studenti in rapporto al finanziamento ordinario dello
      Stato  per   le  università,  graduando  la  contribuzione
      stessa,  secondo   criteri  di   equità,  solidarietà   e
      progressività in  relazione alle condizioni economiche del
      nucleo  familiare,   nonchè   a   definire   parametri   e
      metodologie adeguati  per la  valutazione  delle  effettive
      condizioni economiche  dei predetti nuclei. Le norme di cui
      alla presente  lettera sono  soggette a revisione biennale,
      sentite le competenti Commissioni parlamentari;
   d) procedure  per il  conseguimento del  titolo di  dottore di
      ricerca, di  cui all'articolo 73 del DPR 11-7-1980, n. 382,
      e procedimento  di approvazione degli atti dei concorsi per
      ricercatore in  deroga all'articolo 5, comma 9, della legge
      24-12-1993, n. 537;
   e) procedure  per l'accettazione da parte delle università di
      eredità,  donazioni   e  legati,   prescindendo  da   ogni
      autorizzazione preventiva, ministeriale o prefettizia.".
   
2) Il testo dell' articolo 2, comma 3, del decreto del Presidente
della Repubblica 3-6-1998, n. 252, è il seguente:

   "Art. 2.
   Validità e ambiti soggettivi della documentazione antimafia.
   
   3. Quando  si tratta  di  associazioni,  imprese,  società  e
   consorzi, la  documentazione prevista dal presente regolamento
   deve riferirsi, oltre che all'interessato:
   
   a) alle società;
   b) per  le società  di capitali  anche  consortili  ai  sensi
      dell'articolo 2615-ter  del codice  civile, per le società
      cooperative, di consorzi cooperativi, per i consorzi di cui
      al libro  V, titolo  X, capo  II, sezione  II,  del  codice
      civile, al  legale rappresentante  e agli  eventuali  altri
      componenti l'organo  di amministrazione, nonchè a ciascuno
      dei  consorziati   che  nei   consorzi  e   nelle  società
      consortili detenga  una partecipazione  superiore al 10 per
      cento, ed  ai soci  o consorziati  per conto  dei quali  le
      società consortili  o i consorzi operino in modo esclusivo
      nei confronti della pubblica amministrazione;
   c) per  i consorzi di cui all'articolo 2602 del codice civile,
      a chi  ne  ha  la  rappresentanza  e  agli  imprenditori  o
      società consorziate;
   d) per le società in nome collettivo, a tutti i soci;
   e) per    le    società  in  accomandita  semplice,  ai  soci
      accomandatari;
   f) per le società di cui all'articolo 2506 del codice civile,
      a coloro  che le  rappresentano stabilmente  nel territorio
      dello Stato.".
   
3) Il testo degli articoli 11 e 92 del testo unico delle leggi di
pubblica sicurezza è il seguente:

   "Art. 11. (art. 10 TU 1926)
   
   Salve le  condizioni particolari  stabilite  dalla  legge  nei
   singoli casi,  le autorizzazioni  di  polizia  debbono  essere
   negate:
   
   1 a  chi ha  riportato una  condanna a  pena restrittiva della
   libertà personale  superiore  a  tre  anni  per  delitto  non
   colposo e non ha ottenuto la riabilitazione;
   2 a  chi è sottoposto all'ammonizione o a misura di sicurezza
   personale  o   è  stato   dichiarato  delinquente   abituale,
   professionale o per tendenza.
   
Le autorizzazioni  di polizia  possono essere  negate  a  chi  ha
riportato condanna per delitti contro la personalità dello Stato
o contro  l'ordine pubblico, ovvero per delitti contro le persone
commessi con violenza, o per furto, rapina, estorsione, sequestro
di persona  a scopo  di rapina  o di estorsione, o per violenza o
resistenza all'autorità,  e a  chi non può provare la sua buona
condotta.

Le autorizzazioni  devono essere  revocate quando  nella  persona
autorizzata vengono a mancare, in tutto o in parte, le condizioni
alle quali  sono subordinate,  e possono  essere revocate  quando
sopraggiungono o  vengono a  risultare circostanze  che avrebbero
imposto o consentito il diniego della autorizzazione.".

   "Art. 92. (art. 90 TU 1926)
   
   Oltre a  quanto è  preveduto  dall'art.  11,  la  licenza  di
   esercizio pubblico  e l'autorizzazione  di cui all'art. 89 non
   possono essere  date a  chi sia  stato  condannato  per  reati
   contro la  moralità pubblica  e il  buon costume, o contro la
   sanità pubblica  o  per  giuochi  d'azzardo,  o  per  delitti
   commessi  in  istato  di  ubriachezza  o  per  contravvenzioni
   concernenti la  prevenzione dell'alcoolismo,  o per infrazioni
   alla legge sul lotto, o per abuso di sostanze stupefacenti.".
   
4) Il testo dell' articolo 1105 del codice civile è il seguente:

   "Art. 1105
   Amministrazione.
   
   Tutti   i    partecipanti   hanno    diritto   di   concorrere
   nell'amministrazione della cosa comune.
   
   Per gli  atti di  ordinaria amministrazione  le  deliberazioni
   della  maggioranza  dei  partecipanti,  calcolata  secondo  il
   valore delle  loro quote,  sono obbligatorie  per la minoranza
   dissenziente.
   
   Per la  validità delle  deliberazioni  della  maggioranza  si
   richiede che  tutti i partecipanti siano stati preventivamente
   informati dell'oggetto della deliberazione.
   
   Se   non   si   prendono   i   provvedimenti   necessari   per
   l'amministrazione  della  cosa  comune  o  non  si  forma  una
   maggioranza, ovvero  se la  deliberazione adottata  non  viene
   eseguita, ciascun  partecipante può  ricorrere  all'autorità
   giudiziaria. Questa  provvede in  camera di  consiglio e  può
   anche nominare un amministratore.".
   
Nota all' articolo 43
Il testo  dell' articolo  25, commi  4 e 5, della legge regionale
29-10-1981, n. 79, è il seguente:

   "Art. 25
   (Norme transitorie e finali)
   
   Fermo restando  quanto previsto  dal  1  e  dal  3  comma  del
   presente articolo,  l'autorizzazione di  cui al  2 comma viene
   rilasciata anche  ai campeggi  ed ai  villaggi turistici  che,
   legittimamente  autorizzati   all'entrata  in   vigore   della
   presente legge, non possono adeguarsi ai requisiti di cui agli
   allegati A e B.
   
   Ai campeggi  ed ai  villaggi turistici  di cui  al  precedente
   comma sarà assegnata la classificazione corrispondente, senza
   tenere conto  dei requisiti  per i  quali non  è tecnicamente
   possibile l'adeguamento.".
   
Nota all' articolo 51
Il testo  dell' articolo  2, comma  3, del  DPR 252-1998,  è  il
seguente:

   "Art. 2.
   Validità e ambiti soggettivi della documentazione antimafia.
   
   3. Quando  si tratta  di  associazioni,  imprese,  società  e
   consorzi, la  documentazione prevista dal presente regolamento
   deve riferirsi, oltre che all'interessato:
   
   a) alle società;
   b) per  le società  di capitali  anche  consortili  ai  sensi
      dell'articolo 2615-ter  del codice  civile, per le società
      cooperative, di consorzi cooperativi, per i consorzi di cui
      al libro  V, titolo  X, capo  II, sezione  II,  del  codice
      civile, al  legale rappresentante  e agli  eventuali  altri
      componenti l'organo  di amministrazione, nonchè a ciascuno
      dei  consorziati   che  nei   consorzi  e   nelle  società
      consortili detenga  una partecipazione  superiore al 10 per
      cento, ed  ai soci  o consorziati  per conto  dei quali  le
      società consortili  o i consorzi operino in modo esclusivo
      nei confronti della pubblica amministrazione;
   c) per  i consorzi di cui all'articolo 2602 del codice civile,
      a chi  ne  ha  la  rappresentanza  e  agli  imprenditori  o
      società consorziate;
   d) per le società in nome collettivo, a tutti i soci;
   e) per    le    società  in  accomandita  semplice,  ai  soci
      accomandatari;
   f) per le società di cui all'articolo 2506 del codice civile,
      a coloro  che le  rappresentano stabilmente  nel territorio
      dello Stato.".
   
Nota all' articolo 57
Il testo dell' articolo 1, comma 2, lettera c), della legge 9-12-
1998, n. 431, è il seguente:

   "Art. 1
   Ambito di applicazione.
   
   2. Le  disposizioni di  cui agli  articoli 2,  3, 4, 7, 8 e 13
   della presente legge non si applicano:
   
   c) agli    alloggi    locati    esclusivamente  per  finalità
      turistiche.".
   
Nota all' articolo 58
Il testo  dell' articolo 1 della legge 8-10-1997, n. 352, recante
Disposizioni sui beni culturali, è il seguente:

   "Art. 1
   Testo unico delle norme in materia di beni culturali.
   
   1. Il  Governo della  Repubblica è delegato ad emanare, entro
   un anno  dalla data di entrata in vigore della presente legge,
   un decreto  legislativo recante un testo unico nel quale siano
   riunite e coordinate tutte le disposizioni legislative vigenti
   in materia  di beni  culturali e  ambientali. Con l'entrata in
   vigore del  testo unico  sono  abrogate  tutte  le  previgenti
   disposizioni in  materia che  il Governo indica in allegato al
   medesimo testo unico.
   
   2. Nella predisposizione del testo unico di cui al comma 1, il
   Governo
   si attiene ai seguenti princìpi e criteri direttivi:
   
   a) possono  essere inserite  nel testo  unico le  disposizioni
      legislative vigenti  alla data  di entrata  in vigore della
      presente legge, nonchè quelle che entreranno in vigore nei
      sei mesi successivi;
   b) alle disposizioni devono essere apportate esclusivamente le
      modificazioni necessarie  per il loro coordinamento formale
      e sostanziale,  nonchè per  assicurare il  riordino  e  la
      semplificazione dei procedimenti.
   
   3. Lo  schema di  testo unico  è trasmesso,  entro sette mesi
   dalla data  di entrata  in vigore  della presente  legge, alla
   Camera dei  deputati e al Senato della Repubblica affinchè le
   competenti Commissioni  parlamentari esprimano il loro parere.
   Si applica la procedura di cui all'articolo 14, comma 4, della
   legge 23-8-1988, n. 400.
   
   4. Il  testo unico  potrà essere  aggiornato, entro  tre anni
   dalla data  della sua  entrata  in  vigore,  con  la  medesima
   procedura di cui ai commi 1, 2 e 3.
   
   5. Il  testo unico è emanato con decreto del Presidente della
   Repubblica, su  proposta del  Ministro per  i beni culturali e
   ambientali, previa  deliberazione del  Consiglio dei ministri,
   udito il  Consiglio di  Stato, il cui parere è espresso entro
   quarantacinque giorni dalla trasmissione del relativo schema.
   
   6. Per la stesura del testo da sottoporre all'approvazione del
   Consiglio dei  ministri, il  Ministro per  i beni  culturali e
   ambientali può  avvalersi dell'opera  di  enti,  di  istituti
   universitari, nonchè  di esperti, particolarmente qualificati
   nel settore,  mediante affidamento  di incarichi di studio; al
   relativo  onere   si  provvede  mediante  utilizzazione  delle
   risorse disponibili nell'àmbito degli ordinari capitoli dello
   stato di  previsione del  Ministero per  i  beni  culturali  e
   ambientali.".
   
Nota all' articolo 60
Il testo dell' articolo 58 della legge regionale 20-1-1995, n. 9,
è il seguente:

   "Art. 58
   Denuncia in sostituzione del provvedimento
   
   1. Nei  casi in  cui, ai sensi della legislazione vigente alla
   data di entrata in vigore della presente legge, l'esercizio di
   un'attività   privata   è   subordinato   al   rilascio   di
   autorizzazione, licenza, abilitazione, nulla-osta e altro atto
   amministrativo  di   consenso,  comunque   denominato,  l'atto
   amministrativo previsto  è  sostituito  con  la  denuncia  di
   inizio dell'attività da parte dell'interessato.
   
   2. La  disposizione di  cui al  primo comma non si applica nei
   casi in  cui il  rilascio dell'atto amministrativo di consenso
   è subordinato alla sussistenza di presupposti e requisiti, il
   cui accertamento  comporta  valutazioni  discrezionali,  anche
   tecniche, da  parte dell'amministrazione  nonchè nei  casi in
   cui è  previsto un  limite o  un contingente  complessivo  in
   rapporto all'attività da consentire.
   
   3. Sono  altresì escluse  dalla sostituzione  le  concessioni
   edilizie e  le autorizzazioni  di cui  alle leggi 1-6-1939, n.
   1089, 29-6-1939, n. 1497 e al decreto legge 27-6-1985, n. 312,
   convertito con legge 8-8-1985, n. 431.
   
   4. Entro sei mesi dall'entrata in vigore della presente legge,
   il consiglio  regionale, con  regolamento, individua i casi in
   cui al  secondo comma, relativi agli atti di consenso previsti
   nell'ambito di  procedimenti attinenti l'esercizio di funzioni
   amministrative nelle  materie di attribuzione regionale ovvero
   delegate dallo  Stato alla  regione, anche  se i  procedimenti
   medesimi o  singole loro fasi, sono attribuite o delegate alla
   competenza di enti locali.".
   
Nota all' articolo 61
Il testo dell' articolo 5 della legge 217-1983 è il seguente:

   "Art. 5
   Imprese turistiche.
   
   Sono imprese  turistiche  quelle  che  svolgono  attività  di
   gestione di strutture ricettive ed annessi servizi turistici.
   
   I titolari o gestori di tali imprese sono tenuti ad iscriversi
   in una  sezione speciale del registro istituito ai sensi della
   legge 11-6-1971, n. 426.
   
   Per ottenere  l'iscrizione nel registro deve essere presentata
   domanda alla  camera di  commercio, industria,  artigianato  e
   agricoltura rispettivamente  nella provincia  ove  le  imprese
   hanno sede legale.
   
   Il richiedente deve:
   
   a) aver  raggiunto la  maggiore età,  ad eccezione del minore
      emancipato autorizzato  a norma  di legge  all'esercizio di
      attività commerciale;
   b) aver  assolto agli  obblighi scolastici riferiti al periodo
      di frequenza del richiedente;
   c) non  essere nelle  condizioni previste dall'articolo 11 del
      testo unico delle leggi di pubblica sicurezza approvato con
      regio   decreto    18-6-1931,   n.    773,   e   successive
      modificazioni;
   d) aver    superato    un  esame  di  idoneità  all'esercizio
      dell'attività di impresa.
   
I soggetti  che alla  data di  entrata in  vigore della  presente
legge esercitano  le attività  di  cui  al  primo  comma,  hanno
diritto ad ottenere l'iscrizione su loro domanda.".

Nota all' articolo 65
Il testo dell' articolo 61 della LR 9-1995 è il seguente:

   "Art. 61
   Silenzio-assenso
   
   1. Fuori dei casi di cui all'art. 58, con apposito regolamento
   sono   individuate   le   autorizzazioni,   le   licenze,   le
   abilitazioni, i  nulla osta  e  gli  altri  atti  di  consenso
   previsti dall'ordinamento  vigente alla  data  di  entrata  in
   vigore della  presente  legge,  che  si  ritengono  rilasciati
   qualora l'amministrazione  non  comunichi  all'interessato  il
   provvedimento  di   diniego  entro  il  termine  fissato,  per
   l'adozione del medesimo, ai sensi dell'art. 24.
   
   2. Il regolamento dispone in merito ai provvedimenti di cui al
   primo comma,  previsti nell'ambito  di  procedimenti  inerenti
   l'esercizio  di   funzioni  amministrative  nelle  materie  di
   attribuzione  regionale   ovvero  delegate  dallo  Stato  alla
   regione, anche  se i  procedimenti medesimi,  o  singole  loro
   fasi, sono  attribuite o  delegate alla  competenza degli enti
   locali.
   
   3. L'atto  di assenso  formato ai  sensi del  primo comma, ove
   illegittimo,    può    essere    successivamente    annullato
   dall'amministrazione, qualora  sussistano ragioni  di pubblico
   interesse.
   
   4. Nei  casi di  cui al  precedente comma,  ove possibile,  si
   applicano le  disposizioni di  cui al  terzo  e  quarto  comma
   dell'art. 59.".
   
Nota all' articolo 81
Il testo dell' articolo 8 della LR 87-1998 è il seguente:

   "Art. 8
   Programmazione degli interventi
   
   1. Con  legge regionale  da emanarsi  entro il  31-12-1998  è
   disciplinata la  programmazione degli interventi nelle materie
   di cui alla presente legge.
   
   2.  La   Legge,  in  conformità  con  le  disposizioni  della
   normativa regionale  in materia di programmazione e secondo le
   priorità  e  gli  obiettivi  definiti  dal  PRS  nonchè  nel
   rispetto dei  principi del  DLgs 31-3-1998,  n.  123,  recante
   "Disposizione per  la razionalizzazione  degli  interventi  di
   sostegno pubblico  alle imprese  a norma  dell'art. 4  comma 4
   lettera c) della legge 15-3-1997, n. 59", assicura:
   
   a) il  coordinamento della programmazione regionale con quella
      locale;
   b) il  raccordo funzionale  tra  gli  interventi  regionali  e
      quelli statali e dell'Unione Europea;
   c) il   raccordo    della  programmazione  regionale  con  gli
      strumenti della programmazione negoziata;
   d) la    semplificazione  e  lo  snellimento  operativo  delle
      procedure inerenti  all'attuazione degli interventi e delle
      azioni programmate;
   e) le  modalità, secondo  sistemi uniformi, per il controllo,
      la valutazione  ed  il  monitoraggio  degli  interventi  di
      sostegno alle  attività produttive  anche sulla base delle
      disposizioni di  cui al regolamento (CE) n. 2064-1997 della
      Commissione del 15-10-1997;
   f) le  modalità di  monitoraggio sulla  corretta applicazione
      delle norme,  anche pattizie,  in materia  di tutela  della
      salute e della sicurezza nei luoghi di lavoro.
   
   3. Il  coordinamento della programmazione regionale con quella
   locale è  realizzato anche  mediante un piano regionale dello
   sviluppo economico.  Per i  programmi di  sviluppo definiti in
   ambiti territoriali  locali  il  coordinamento  è  esercitato
   dalle Province.
   
   4. La  legge regionale  di cui  al presente articolo definisce
   altresì le  modalità  di  amministrazione  del  Fondo  unico
   regionale per  l'industria di  cui all'art.  16, prevedendo le
   conseguenti modifiche  alla normativa  regionale in materia di
   bilancio.".
   
Nota all' articolo 82
Il testo dell' articolo 6 della l. 217-1983 è il seguente:

   "Art. 6
   Strutture ricettive.
   
   Sono strutture  ricettive gli  alberghi, i motels, i villaggi-
   albergo, le  residenze turistico-alberghiere,  i  campeggi,  i
   villaggi turistici,  gli alloggi  agro-turistici, gli esercizi
   di affittacamere,  le case  e gli appartamenti per vacanze, le
   case per ferie, gli ostelli per la giovent, i rifugi alpini.
   
   Gli alberghi  sono esercizi  ricettivi aperti  al pubblico,  a
   gestione  unitaria,  che  forniscono  alloggio,  eventualmente
   vitto ed  altri servizi  accessori, in camere ubicate in uno o
   più stabili o in parti di stabile.
   
   I motels sono alberghi particolarmente attrezzati per la sosta
   e l'assistenza  delle autovetture  o delle  imbarcazioni,  che
   assicurano  alle   stesse  servizi   di   riparazione   e   di
   rifornimento carburanti.
   I villaggi-albergo  sono alberghi  che,  in  una  unica  area,
   forniscono agli  utenti di  unità abitative dislocate in più
   stabili servizi centralizzati.
   
   Le residenze  turistico-alberghiere  sono  esercizi  ricettivi
   aperti  al  pubblico,  a  gestione  unitaria,  che  forniscono
   alloggio e  servizi accessori  in  unità  abitative  arredate
   costituite da  uno o  più locali, dotate di servizio autonomo
   di cucina.
   
   I campeggi  sono esercizi  ricettivi, aperti  al  pubblico,  a
   gestione unitaria,  attrezzati su  aree recintate per la sosta
   ed il  soggiorno di turisti provvisti, di norma, di tende o di
   altri mezzi autonomi di pernottamento.
   
   I  villaggi   turistici  sono  esercizi  ricettivi  aperti  al
   pubblico, a  gestione unitaria,  attrezzati su  aree recintate
   per la  sosta ed  il  soggiorno  in  allestimenti  minimi,  di
   turisti  sprovvisti,   di  norma,   di   mezzi   autonomi   di
   pernottamento.
   
   Sono alloggi  agro-turistici  i  locali,  siti  in  fabbricati
   rurali, nei
   quali viene dato alloggio a turisti da imprenditori agricoli.
   
   Sono esercizi  di affittacamere  le strutture  composte da non
   più di  sei camere  ubicate in  non più  di due appartamenti
   ammobiliati in  uno stesso  stabile  nei  quali  sono  forniti
   alloggio e, eventualmente, servizi complementari.
   
   Sono case  e appartamenti  per vacanze  gli immobili  arredati
   gestiti in  forma imprenditoriale  per l'affitto  ai  turisti,
   senza offerta  di servizi  centralizzati, nel  corso di  una o
   più stagioni, con contratti aventi validità non superiore ai
   tre mesi consecutivi.
   
   Sono case  per ferie  le strutture ricettive attrezzate per il
   soggiorno di  persone o  gruppi e  gestite,  al  di  fuori  di
   normali canali  commerciali, da  enti pubblici, associazioni o
   enti  religiosi   operanti  senza   fine  di   lucro  per   il
   conseguimento di  finalità sociali, culturali, assistenziali,
   religiose, o  sportive, nonchè  da  enti  o  aziende  per  il
   soggiorno dei propri dipendenti e loro familiari.
   
   Sono ostelli  per la giovent le strutture ricettive attrezzate
   per il soggiorno e il pernottamento dei giovani.
   
   Sono rifugi  alpini i  locali idonei ad offrire ospitalità in
   zone montane di alta quota, fuori dai centri urbani.
   
   In rapporto alle specifiche caratteristiche ed esigenze locali
   le regioni  possono individuare e disciplinare altre strutture
   destinate alla ricettività turistica.".
   
Note all' articolo 88
1) Il testo dell' articolo 9 della L. 217-1983 è il seguente:

   "Art. 9
   Agenzie di viaggio e turismo.
   
   Sono agenzie  di viaggio  e turismo  le imprese che esercitano
   attività di produzione, organizzazione di viaggi e soggiorni,
   intermediazione nei  predetti  servizi  o  anche  entrambe  le
   attività,  ivi   compresi  i   compiti  di  assistenza  e  di
   accoglienza  ai   turisti,  secondo   quanto  previsto   dalla
   Convenzione internazionale  relativa al  contratto di  viaggio
   (CCV) di cui alla legge 27-12-1977, n. 1084.
   
   L'esercizio delle  attività di  cui al  comma  precedente  è
   soggetto ad  autorizzazione regionale, previo accertamento del
   possesso da  parte  del  richiedente  dei  seguenti  requisiti
   professionali:
   
   a) conoscenza   dell'amministrazione  e  organizzazione  delle
      agenzie di viaggio;
   b) conoscenza di tecnica, legislazione e geografia turistica;
   c) conoscenza di almeno due lingue straniere.
   
   Il rilascio  dell'autorizzazione dovrà,  in ogni caso, essere
   subordinato al versamento di un congruo deposito cauzionale.
   
   Qualora la  persona fisica  titolare  dell'autorizzazione  non
   presti con carattere di continuità ed esclusività la propria
   opera nella  agenzia, i  requisiti di  cui al comma precedente
   dovranno essere posseduti dal direttore tecnico.
   
   Lo Stato  cura la  tenuta e  l'aggiornamento  di  un  apposito
   elenco nazionale  delle agenzie  di viaggio  sulla base  delle
   comunicazioni relative  alle autorizzazioni  rilasciate  dalle
   regioni.
   
   L'elenco di  cui al  precedente comma,  unitamente  all'elenco
   degli  uffici   informazioni  di  cui  all'articolo  4,  viene
   raccolto in  una apposita pubblicazione dell'ENIT e diffuso in
   Italia ed all'estero.
   
   In occasione  del rilascio  delle  autorizzazioni  le  regioni
   accerteranno l'inesistenza di agenzie con denominazione uguale
   o simile, già operanti sul territorio nazionale.
   
   Non potrà,  in ogni  caso, essere  adottata dalle  agenzie la
   denominazione di comuni o regioni italiane.
   
   Per le persone fisiche o giuridiche straniere non appartenenti
   a Stati membri delle Comunità europee l'autorizzazione di cui
   al secondo  comma è  subordinata al  rilascio del  nulla osta
   dello Stato  ai sensi  dell'articolo  58,  DPR  24-7-1977,  n.
   616.".
   
2)  Il   testo  dell'  articolo  4  del  DLgs  392-1991,  recante
Attuazione della  direttiva n. 82-470-CEE nella parte concernente
gli agenti di viaggio e turismo, a norma dell'art. 16 della legge
29-12-1990, n. 428 (legge comunitaria 1990), è il seguente:

   "Art. 4
   Capacità professionale.
   
   1. La prova del possesso di conoscenze ed attitudini generali,
   commerciali o  professionali,  richieste  per  l'accesso  alle
   attività di  cui al presente decreto, o per l'esercizio delle
   stesse,  è   fornita  dalla   certificazione   dell'effettivo
   esercizio, in  un altro  Stato membro,  delle attività di cui
   all'art. 2, comma 1.
   
   2. La  certificazione deve essere rilasciata dall'autorità od
   organismo  competente   dello  Stato   membro  di   origine  o
   provenienza e  deve, comunque,  comprovare che  l'attività è
   stata prestata:
   
   a) per  sei anni consecutivi a titolo di titolare indipendente
      con funzioni  di direttore tecnico o di direttore tecnico o
      di  dirigente  con  mansioni  commerciali  responsabile  di
      almeno un reparto dell'agenzia di viaggio e turismo;
   
   b) ovvero:
   
      per tre  anni consecutivi a titolo di titolare indipendente
      con funzioni  di direttore tecnico o di direttore tecnico o
      di  dirigente  con  mansioni  commerciali  responsabile  di
      almeno  un  reparto  dell'agenzia  di  viaggio  e  turismo,
      qualora il  richiedente  dimostri  di  aver  ricevuto,  per
      l'attività   in   oggetto,   una   precedente   formazione
      professionale  di   almeno  tre   anni,  comprovata  da  un
      certificato riconosciuto dallo Stato o giudicata pienamente
      valida da un organismo professionale competente;
      per  quattro   anni  consecutivi   a  titolo   di  titolare
      indipendente  con   funzioni  di  direttore  tecnico  o  di
      direttore tecnico  o di  dirigente con mansioni commerciali
      responsabile di almeno un reparto dell'agenzia di viaggio e
      turismo, qualora  il richiedente dimostri di aver ricevuto,
      per  l'attività  in  oggetto,  una  precedente  formazione
      professionale  di   almeno  due   anni,  comprovata  da  un
      certificato riconosciuto dallo Stato o giudicata pienamente
      valida da un organismo professionale competente;
      
   c) per  tre anni consecutivi a titolo di titolare indipendente
      con funzioni  di direttore tecnico o di direttore tecnico o
      di  dirigente  con  mansioni  commerciali  responsabile  di
      almeno  un  reparto  dell'agenzia  di  viaggio  e  turismo,
      qualora il  richiedente dimostri  di aver  svolto a  titolo
      dipendente l'attività  in  oggetto  presso  un'agenzia  di
      viaggio per almeno cinque anni;
   
   d) ovvero:
   
      per cinque anni consecutivi a titolo dipendente o salariato
      presso  un'agenzia   di  viaggio,  qualora  il  richiedente
      dimostri di  aver ricevuto, per l'attività in oggetto, una
      precedente formazione  professionale per  almeno tre  anni,
      comprovata da  un certificato  riconosciuto dallo  Stato  o
      giudicata pienamente  valida da  un organismo professionale
      competente;
      
      per sei  anni consecutivi  a titolo  dipendente o salariato
      presso  un'agenzia   di  viaggio,  qualora  il  richiedente
      dimostri di  aver ricevuto, per l'attività in oggetto, una
      precedente formazione  professionale per  almeno due  anni,
      comprovata da  un certificato  riconosciuto dallo  Stato  o
      giudicata pienamente  valida da  un organismo professionale
      competente.
      
   3. Nei  casi previsti  alle  lettere  a)  e  c)  del  comma  2
   l'attività non  può essere  stata interrotta  da oltre dieci
   anni alla data del deposito della domanda.
   
   4. Sono  fatte salve le disposizioni che subordinino l'accesso
   a taluna  delle attività  di cui  al presente  decreto al suo
   previo  esercizio   nello  stesso   ramo  di   attività   che
   l'interessato intende  esercitare, ovvero  al  possesso  della
   relativa, specifica formazione professionale.".
   
Note all' articolo 90
1) Il testo dell' articolo 2, comma 7, della legge regionale 9-4-
1990, n. 36, è il seguente:

   "Art. 2
   Albo delle associazioni
   
   7. è istituito inoltre un albo regionale delle associazioni a
   carattere  regionale   o  nazionale   con  rappresentanza  nel
   territorio regionale, che abbiano in Toscana un numero di soci
   non inferiore a diecimila o una presenza organizzata in almeno
   tre province,  a condizione,  in questo  ultimo caso,  che  le
   associazioni medesime  risultino costituite da almeno tre anni
   e dimostrino  di aver svolto, per lo stesso periodo, attività
   continuativa.".
   
2) Il  testo dell' articolo 4 della legge regionale 26-4-1993, n.
28, è il seguente:

   "Art. 4
   Istituzione del  registro regionale  delle  organizzazioni  di
   volontariato
   
   1.   istituito il  registro regionale  delle organizzazioni di
   volontariato,  articolato   in  sezioni  provinciali.  A  tale
   registro sono  iscritte tutte  quelle organizzazioni  che,  in
   possesso dei  requisiti indicati  dai precedenti  articoli, al
   momento della  presentazione della domanda siano costituite ed
   operanti da  almeno sei  mesi  nel  territorio  regionale.  Il
   termine di  sei mesi  non è  richiesto  per  l'iscrizione  di
   organizzazioni aderenti  ad associazioni  o federazioni di cui
   al successivo comma 9.
   
   2. La  domanda di iscrizione è presentata al Presidente della
   Provincia nel  cui territorio ha sede legale l'organizzazione,
   unitamente alla seguente documentazione:
   
   a) copia   dell'atto    costitutivo  e  dello  statuto  ovvero
      dell'accordo degli  aderenti dai  quali risulti,  oltre  ai
      requisiti di cui all'art. 3, la sede dell'organizzazione;
   b) elenco  nominativo  di  coloro  che  ricoprono  le  diverse
      cariche associative;
   c) relazione  concernente  l'attività  associativa  svolta  e
      quella in programma;
   d) bilancio    consuntivo  afferente  l'esercizio  finanziario
      precedente  ed   approvato  dall'assemblea,   con  indicati
      contributi, beni e lasciti, nonchè lo stato patrimoniale;
   e) dichiarazione   sottoscritta    dal  rappresentante  legale
      concernente  la  determinante  prevalenza  del  numero  dei
      volontari rispetto  al numero  dei lavoratori  dipendenti e
      dei professionisti convenzionati.
   
   3. Il  Presidente della  Provincia, entro  novanta giorni  dal
   ricevimento della  domanda,  accertati  i  requisiti  previsti
   dalla normativa  vigente, adotta  il decreto  per l'iscrizione
   dell'organizzazione nella  sezione  provinciale  del  registro
   regionale, indicando  le attività  per le  quali l'iscrizione
   stessa  è   disposta.  Nel  caso  in  cui  non  sussistano  i
   requisiti,  entro  lo  stesso  termine,  il  Presidente  della
   Provincia adotta il decreto motivato di diniego.
   
   4.  I  provvedimenti  di  cui  al  comma  3,  sono  comunicati
      all'organizzazione richiedente,  al Sindaco  del Comune ove
      ha sede  legale  l'organizzazione  e  al  Presidente  della
      Giunta regionale, entro trenta giorni dalla data della loro
      adozione. Il provvedimento di iscrizione, con l'indicazione
      delle attività per cui essa è disposta, è pubblicato per
      estratto sul bollettino ufficiale della Regione.
   
   5. I  termini di  cui al  comma 3 sono sospesi nel caso in cui
      per   l'espletamento    dell'istruttoria   sia   necessaria
      l'acquisizione di  ulteriori documenti  o l'integrazione di
      quelli acquisiti.  Detti termini  ricominciano a  decorrere
      dalla  data   di  ricevimento   delle  integrazioni  o  dei
      documenti richiesti.
   
   7. Possono  essere iscritte  in sezioni  separate del registro
      regionale anche  le organizzazioni  di volontariato  di cui
      all'art. 13  della legge 11-8-1991, n. 266.  fatta salva la
      normativa  di  settore  che  disciplina  l'attività  delle
      suddette organizzazioni.
   
   8. Sono  altresì iscritte,  in apposita  sezione del registro
      regionale,  le   associazioni   o   federazioni   regionali
      rappresentative  delle   organizzazioni   di   volontariato
      iscritte al  registro stesso  ed operanti  nei Comuni della
      Regione.
   
   9. Le  associazioni o  federazioni  regionali  o  nazionali  -
      aventi  sede   legale  in   Toscana  -   che  rappresentano
      organizzazioni  che  esercitano  attività  in  almeno  sei
      Province, esprimono  rappresentanti nella  consulta di  cui
      all'art. 7.
   
   10. Contro  il provvedimento  di diniego  dell'iscrizione  nel
      registro è  ammesso ricorso  agli  organi  giurisdizionali
      secondo quanto previsto dalle disposizioni vigenti.
   
   11. Annualmente,  entro il  trenta novembre, è pubblicato sul
      bollettino ufficiale  della Regione,  a cura  degli  uffici
      regionali   competenti,   il   registro   regionale   delle
      organizzazioni  di  volontariato  iscritte  alla  data  del
      trenta settembre.".
   
Nota all' articolo 96
Il testo dell' articolo 9 del DLgs 111-1995 è il seguente:

   "Art. 9
   Opuscolo informativo.
   
   1. L'opuscolo,  ove  posto  a  disposizione  del  consumatore,
   indica in modo chiaro e preciso:
   
   a) la  destinazione,  il  mezzo,  il  tipo,  la  categoria  di
      trasporto utilizzato;
   b) la  sistemazione in  albergo  o  altro  tipo  di  alloggio,
      l'ubicazione,   la    categoria   o   il   livello   e   le
      caratteristiche   principali,   la   sua   approvazione   e
      classificazione dello Stato ospitante;
   c) i pasti forniti;
   d) l'itinerario;
   e) le   informazioni  di  carattere  generale  applicabili  al
      cittadino  di  uno  Stato  membro  dell'Unione  europea  in
      materia di  passaporto e  visto con indicazione dei termini
      per  il  rilascio,  nonchè  gli  obblighi  sanitari  e  le
      relative formalità  da assolvere  per l'effettuazione  del
      viaggio e del soggiorno;
   f) l'importo  o la  percentuale  di  prezzo  da  versare  come
      acconto e le scadenze per il versamento del saldo;
   g) l'indicazione   del    numero    minimo    di  partecipanti
      eventualmente necessario  per l'effettuazione  del  viaggio
      tutto compreso  e del termine entro il quale il consumatore
      deve  essere   informato  dell'annullamento  del  pacchetto
      turistico;
   h) i  termini, le  modalità, il  soggetto nei cui riguardi si
      esercita il  diritto di  recesso ai  sensi dell'art.  5 del
      decreto legislativo  del 15-1-1992,  n.  50,  nel  caso  di
      contratto negoziato fuori dei locali commerciali.
   
   2.   Le   informazioni   contenute   nell'opuscolo   vincolano
   l'organizzatore e  il venditore  in relazione  alle rispettive
   responsabilità, a  meno che le modifiche delle condizioni ivi
   indicate non  siano comunicate  per  iscritto  al  consumatore
   prima della  stipulazione del  contratto o  vengano concordate
   dai  contraenti,   mediante  uno  specifico  accordo  scritto,
   successivamente alla stipulazione.".
   
Note all' articolo 97
1) Il  testo dell' articolo 15 della legge regionale 8-2-1994, n.
16, è il seguente:

   "Art. 15
   Deposito cauzionale
   
   1. Il  titolare di una istituenda agenzia di viaggio e turismo
   deve versare  alla  Provincia  un  deposito  cauzionale  nella
   misura di:
   
   - lire 75 milioni per le agenzie di viaggio di cui all'art. 3,
     comma 1, lett. c);
   - lire  150 milioni  per le agenzie di viaggio di cui all'art.
     3, comma 1, lett. a) e b).
   
   L'entità  di   tale  deposito   potrà  essere   variata  con
   deliberazione del Consiglio regionale.
   
   2. Il  deposito cauzionale, purchè sia garantita senza alcuna
   limitazione  l'immediata   disponibilità  delle  somme,  può
   essere costituito anche da:
   
   - titoli  di rendita  pubblica esenti  da vincoli intestati al
     titolare dell'agenzia di viaggio;
   - titoli al portatore;
   - polizza fideiussoria bancaria irrevocabile;
   - polizza fideiussoria assicurativa;
   - ogni  altra idonea garanzia, preventivamente approvata dalla
     Provincia, fornita da organismi mutualistici o solidaristici
     fra operatori.
   
   3. Il  deposito cauzionale  è istituito  a garanzia dei danni
   eventualmente recati  agli  utenti  da  ogni  attività  della
   agenzia. Con  provvedimento della  Provincia esso  può essere
   utilizzato:
   
   - a   ristoro    di  sanzioni  amministrative  pecuniarie  non
     corrisposte, a fronte di inoppugnabili ordinanze-ingiunzioni
     di pagamento;
   - a garanzia di tasse di concessione non pagate;
   - per  assicurare, in  caso di insolvenza o di fallimento o di
     inadempimento degli  obblighi contrattuali nei confronti dei
     fornitori del  servizio di  trasporto, il rimborso dei fondi
     depositati e il rimpatrio del consumatore.
   
   4. Nei casi in cui il deposito cauzionale sia ridotto rispetto
   alla  sua   consistenza  per   effetto  dell'applicazione  del
   precedente comma  3, esso  deve  essere  reintegrato  nel  suo
   importo originario  entro  30  giorni  dal  ricevimento  della
   diffida della Provincia ad adempiervi.
   
   5. Il deposito cauzionale è vincolato per tutto il periodo di
   esercizio  della  agenzia.  Lo  svincolo  della  cauzione,  su
   domanda dell'interessato,  è  disposto  dalla  Provincia  non
   prima di  180 giorni  dalla data  di cessazione dell'attività
   dell'agenzia.
   
   6. Qualora  si provveda,  con i  limiti minimi di cui al primo
   comma del  presente  articolo,  a  coprire  i  rischi  di  cui
   all'ultimo periodo  del comma 3 del presente articolo mediante
   polizza assicurativa,  l'importo del  deposito  cauzionale  è
   ridotto alla misura unica di L. 10.000.000 (diecimilioni). Nel
   caso di  costituzione del  Fondo  regionale  di  garanzia,  la
   polizza assicurativa di cui sopra non è richiesta.
   
2) Il testo dell' articolo 21 del DLgs 111-1995 è il seguente:

   "Art. 21
   Fondo di garanzia.
   
   1.   istituito presso la Presidenza del Consiglio dei Ministri
   -  rubrica  43  relativa  alle  spese  per  il  turismo  e  lo
   spettacolo -  un fondo  nazionale di garanzia, per consentire,
   in  caso  di  insolvenza  o  di  fallimento  del  venditore  o
   dell'organizzatore, il  rimborso  del  prezzo  versato  ed  il
   rimpatrio del  consumatore  nel  caso  di  viaggi  all'estero,
   nonchè per  fornire una immediata disponibilità economica in
   caso di rientro forzato di turisti da Paesi extracomunitari in
   occasione di  emergenze, imputabili  o meno  al  comportamento
   dell'organizzatore.
   
   2. Il  fondo è  alimentato annualmente da una quota pari allo
   0,5% dell'ammontare  del premio delle polizze di assicurazione
   obbligatoria di cui all'art. 20 che è versata all'entrata del
   bilancio dello  Stato per  essere riassegnata, con decreto del
   Ministro del tesoro, al fondo di cui al comma 1.
   
   3. Il  fondo interviene,  per le  finalità di cui al comma 1,
   nei limiti  dell'importo corrispondente  alla quota così come
   determinata ai sensi del comma 2.
   
   4. Il  fondo potrà  avvalersi  del  diritto  di  rivalsa  nei
   confronti del soggetto inadempiente.
   
   5. Entro  tre mesi  dalla pubblicazione  del presente  decreto
   verranno determinate  con decreto del Presidente del Consiglio
   dei Ministri  di  concerto  con  il  Ministro  del  tesoro  le
   modalità di gestione e di funzionamento del fondo.".
   
Nota all' articolo 119
Il testo  dell' articolo  22 della  l.  2-1-1989,  n.  6,  è  il
seguente:

   "Art. 22
   Elenco speciale degli accompagnatori di media montagna.
   
   1.  Nelle   regioni  che  prevedono  la  figura  professionale
   dell'accompagnatore di  media montagna,  l'esercizio  di  tale
   attività è  subordinato all'iscrizione  in  apposito  elenco
   speciale alla  cui tenuta provvede il collegio regionale delle
   guide.
   
   2.  L'iscrizione   abilita  all'esercizio   della  professione
   limitatamente al territorio della regione.
   
   3. L'accompagnatore  di media  montagna può  iscriversi negli
   elenchi di  più regioni  che prevedono  tale  figura,  previo
   conseguimento della relativa abilitazione tecnica.
   
   4. L'iscrizione nell'elenco speciale è disposta nei confronti
   di coloro  che siano  in possesso  della relativa abilitazione
   tecnica nonchè dei requisiti di cui all'articolo 5.
   
   5. L'abilitazione tecnica si consegue mediante la frequenza di
   appositi corsi  teorico-pratici organizzati,  d'intesa con  la
   regione, dai  collegi regionali  delle guide,  e  mediante  il
   superamento dei relativi esami, volti ad accertare l'idoneità
   tecnica e  la conoscenza  delle zone  in cui  sarà esercitata
   l'attività.
   
   6. Sono  ammessi ai  corsi coloro che abbiano l'età minima di
   18 anni.
   
   7. Programmi  e modalità per lo svolgimento dei corsi e degli
   esami sono  stabiliti, d'intesa  con la  regione, dal collegio
   regionale delle guide.
   
   8. Nelle  regioni che  prevedono la figura dell'accompagnatore
   di media  montagna, gli  iscritti nel relativo elenco speciale
   fanno parte  del collegio  regionale delle guide, partecipano,
   senza diritto  di voto,  all'assemblea del  collegio regionale
   medesimo ed  eleggono un proprio rappresentante che integra la
   composizione del  direttivo del  collegio regionale,  nonchè,
   per ogni  regione, un  proprio rappresentante  che  partecipa,
   senza diritto  di voto,  al direttivo  del collegio nazionale.
   Parimenti partecipa,  senza diritto  di voto, al direttivo del
   collegio nazionale  un rappresentante  degli accompagnatori di
   media  montagna  o  figure  analoghe  che  siano  previste  da
   ciascuna delle regioni a statuto speciale e provincie autonome
   dotate  di  competenza  legislativa  primaria  in  materia  di
   ordinamento delle professioni alpine.
   
   9. Si  applicano agli  accompagnatori  di  media  montagna  le
   disposizioni previste  dai  commi  1  e  3  dell'articolo  11,
   nonchè  dagli  articoli  12  e  17,  intendendosi  sostituito
   l'elenco speciale all'albo professionale.".
   
Nota all' articolo 120
Il testo  dell' articolo  21 della  legge regionale 11-4-1995, n.
49, è il seguente:

   "Art. 21
   Vigilanza
   
   1. La  vigilanza sul  rispetto degli  obblighi e  dei  divieti
   previsti dalla  presente legge,  dai piani  e regolamenti  dei
   parchi, dai  regolamenti delle  riserve naturali e dai piani e
   regolamenti dei  comuni  per  le  aree  naturali  protette  di
   interesse locale,  è affidata  a tutti  i soggetti  cui  sono
   attribuiti poteri  di accertamento e contestazione di illeciti
   amministrativi  in   base   alle   leggi   vigenti.   Apposita
   convenzione ai  sensi dell'art.  27, comma 2 della legge 6-12-
   1991, n.  394, regola  i rapporti  con il  personale del Corpo
   Forestale dello Stato.
   
   2. Lo  svolgimento delle  funzioni di  cui al primo comma può
   essere   demandato    dalla   Provincia   o,   se   istituito,
   dall'organismo di gestione dei parchi, riserve naturali e aree
   naturali protette  di interesse  locale, anche  a personale di
   sorveglianza, appositamente individuato dagli enti stessi, cui
   attribuire funzioni  di guardia  giurata a norma dell'art. 138
   del TU delle leggi di Pubblica Sicurezza, approvato con RD 18-
   6-1931, n. 773.
   
   3. L'organismo  di gestione  organizza, ai  sensi dell'art. 14
   della legge  6-12-1991, n.  394, d'intesa con la Regione e con
   le Province, corsi speciali di formazione al termine dei quali
   rilascia il titolo ufficiale ed esclusivo di guida del parco o
   della riserva naturale.".
   
Nota all' articolo 129
Il testo  dell' articolo  2 della  legge 8-3-1991,  n. 81,  è il
seguente:

   "Art. 2
   Oggetto della professione di maestro di sci.
   
   1.   maestro di  sci chi  insegna professionalmente,  anche in
   modo non  esclusivo e non continuativo, a persone singole ed a
   gruppi di  persone, le  tecniche sciistiche  in tutte  le loro
   specializzazioni, esercitate  con qualsiasi  tipo di attrezzo,
   su piste  di sci,  itinerari sciistici,  percorsi di sci fuori
   pista ed escursioni con gli sci che non comportino difficoltà
   richiedenti l'uso  di tecniche  e materiali alpinistici, quali
   corda, piccozza, ramponi.
   
   2. Le regioni provvedono ad individuare e a delimitare le aree
   sciistiche ove è prevista l'attività dei maestri di sci.".
   
Nota all' articolo 143
Il testo  dell' articolo  2 della  legge 2-1-1989,  n. 6,  è  il
seguente:

   "Art. 2
   Oggetto della professione di guida alpina.
   
   1.   guida alpina  chi svolge professionalmente, anche in modo
   non esclusivo e non continuativo, le seguenti attività:
   
   a) accompagnamento  di persone in ascensioni sia su roccia che
      su ghiaccio o in escursioni in montagna;
   b) accompagnamento di persone in ascensioni sci-alpinistiche o
      in escursioni sciistiche;
   c) insegnamento   delle    tecniche    alpinistiche    e  sci-
      alpinistiche con  esclusione delle  tecniche sciistiche  su
      piste di discesa e di fondo.
   
   2. Lo  svolgimento a  titolo professionale  delle attività di
   cui al  comma 1,  su  qualsiasi  terreno  e  senza  limiti  di
   difficoltà e,  per  le  escursioni  sciistiche,  fuori  delle
   stazioni sciistiche  attrezzate o  delle piste di discesa o di
   fondo, e  comunque laddove  possa essere  necessario l'uso  di
   tecniche e  di attrezzature  alpinistiche,  e  riservato  alle
   guide alpine  abilitate all'esercizio professionale e iscritte
   nell'albo   professionale   delle   guide   alpine   istituito
   dall'articolo 4, salvo quanto disposto dagli articoli 3 e 21.
   
   3. Le  regioni provvederanno  a individuare  e a delimitare le
   aree sciistiche  ove è  consentita l'attività dei maestri di
   sci.".
   
Note all' articolo 146
1) Il testo dell' articolo 17 della LR 70-1994 è il seguente:

   "Art.17
   Materie riservate alla Regione
   
   1. Sono  riservate alla Regione le iniziative e gli interventi
   concernenti:
   
   a) attività  di ricerca,  studio  e  documentazione,  incluse
      quelle di  osservazione del mercato del lavoro di interesse
      regionale;
   b) attività a carattere sperimentale e progetti innovativi;
   c) attività  progettate ed istituite nell'ambito dei rapporti
      di cui  all'articolo 5,  comma 2,  lettera a)  o relative a
      programmi  di   interesse   nazionale   o   di   iniziativa
      comunitaria;
   d)  attività   di  formazione  degli  operatori  del  sistema
      regionale, pubblici  e privati,  e le  altre  attività  di
      assistenza  tecnica  per  la  realizzazione  dei  programmi
      regionali;
   e) l'istituzione  di borse di studio per la frequenza di corsi
      per  particolari   specializzazioni  ed   altre  misure  di
      sostegno   economico,    diverse   da    quelle    previste
      dall'articolo 4, comma 2;
   f) la  documentazione,  pubblicizzazione  e  promozione  delle
      attività, delle  iniziative e  degli interventi  riservati
      alla competenza regionale e comunque attuati dalla Regione.
   
   2. La  Regione può  riservarsi inoltre  le iniziative  e  gli
   interventi, diversi  da quelli  previsti al  comma precedente,
   che, in  relazione agli  obiettivi formativi,  alla  tipologia
   dell'utenza  ed   alla  molteplicità  delle  sedi  formative,
   risultino di interesse di più Provincie.".
   
2) Il testo dell' articolo 15 della l. 6-1989 è il seguente:

   "Art. 15
   Collegio nazionale delle guide.
   
   1.  istituito il collegio nazionale delle guide alpine-maestri
   di alpinismo  e  degli  aspiranti  guida,  come  organismo  di
   coordinamento dei collegi regionali.
   
   2.  Il   collegio  nazionale   ha  un  direttivo  formato  dai
   presidenti di  tutti i  collegi  regionali  e  degli  analoghi
   organismi costituiti  nelle regioni a statuto speciale e nelle
   province autonome dotate di competenza legislativa primaria in
   materia di ordinamento delle professioni alpine, nonchè da un
   eguale numero  di altri membri eletti direttamente da tutte le
   guide  alpine-maestri  di  alpinismo  e  gli  aspiranti  guida
   iscritti negli  albi  professionali,  scelti  per  almeno  tre
   quarti fra  gli iscritti negli albi delle guide alpine-maestri
   di alpinismo.
   
   3. A  tal fine  ogni elettore  vota per un numero di candidati
   non superiore ai due terzi dei membri da eleggere. Sono eletti
   coloro che  hanno conseguito  il maggior numero di voti, salva
   la riserva  di posti  a favore  delle guide  alpine-maestri di
   alpinismo di cui al comma 2.
   
   4. Le  elezioni sono  indette  ogni  tre  anni  dal  direttivo
   uscente  al   quale  spetta   altresì  stabilire  ogni  norma
   necessaria per lo svolgimento delle elezioni medesime.
   
   5. Fanno parte di diritto del direttivo il presidente generale
   del Club  alpino italiano  e il  presidente della  commissione
   tecnica nazionale  formata dai  presidenti  delle  commissioni
   tecniche  regionali   istituite   ai   sensi   del   comma   8
   dell'articolo 13.
   
   6. Il presidente della commissione tecnica nazionale è eletto
   dalla medesima nel proprio seno.
   
   7. Il direttivo elegge il proprio presidente, scegliendolo fra
   gli iscritti agli albi delle guide alpine-maestri di alpinismo
   componenti il direttivo medesimo.
   
   8.  La   vigilanza  sul  collegio  nazionale  delle  guide  è
   esercitata dal Ministro del turismo e dello spettacolo.".
   
Note all' articolo 156
Il testo  dell' articolo  21 della  legge regionale 1-12-1998, n.
87, è il seguente:

   "Art. 21
   Riparto delle competenze in materia di turismo
   
   1. Nella materia "turismo", come definita all'art. 43 del DLgs
   n. 112-1998,  sono riservate alla Regione, oltre alle funzioni
   di cui all'art. 3 della presente legge:
   
   a) la  definizione in accordo con lo Stato, ai sensi dell'art.
      44, lett.  a), del  DLgs n.  112-1998, dei principi e degli
      obiettivi per  la valorizzazione  e lo sviluppo del sistema
      turistico nazionale;
   b) la  definizione di  interventi cofinanziati con lo Stato ai
      sensi dell'art. 44, lett. d), del DLgs n. 112-1998.
   
   2.  La   Regione,  in   particolare   esercita   le   funzioni
   amministrative inerenti:
   
   a) alla    programmazione,    allo  sviluppo  delle  attività
      turistiche, all'informazione, all'accoglienza turistica sul
      territorio regionale che attengono ad esigenze di carattere
      unitario, nonchè  alla definizione  degli ambiti turistici
      per l'informazione, l'accoglienza e la promozione turistica
      locale;
   b) alla  programmazione della  spesa per  l'innovazione,  allo
      sviluppo  e  alla  qualificazione  dell'offerta  turistica,
      nell'ambito degli strumenti programmatori;
   c) alla omogeneità dei servizi e delle attività;
   d) alle  attività di  promozione economica  nel  settore  del
      turismo,  con   particolare  riguardo  alle  iniziative  di
      promozione della domanda turistica estera;
   e) al   coordinamento  dell'attività  di  raccolta  dei  dati
      statistici   svolta   dai   soggetti   pubblici   ed   alla
      organizzazione dei  dati su  scala regionale  garantendo la
      massima diffusione degli stessi.
   
   3. Sono attribuite alle Province le funzioni amministrative in
   materia di:
   
   a) agenzie di viaggio e turismo;
   b) formazione e qualificazione professionale;
   c) pubblicità  dei prezzi  delle attrezzature  e dei  servizi
      ricettivi e degli stabilimenti balneari;
   d) classificazione delle strutture ricettive;
   e) raccolta dei dati statistici riguardanti il turismo;
   f) informazione, accoglienza e promozione turistica locale;
   g) istituzione e tenuta dell'Albo delle Associazioni proloco.
   
   4. Sono  attribuite ai  Comuni le  funzioni amministrative  in
   materia di:
   
   a) vincolo di destinazione delle strutture ricettive, al sensi
      dell'art. 8  della legge  17-5-1983 n.  217 recante  "Legge
      quadro per  il turismo  e interventi per il potenziamento e
      la qualificazione dell'offerta turistica";
   b) nulla osta di cui all'art. 6 della legge 2-3-1963, n. 191 e
      preventivo parere  e fissazione del termine di cui all'art.
      7 della stessa legge, in materia di proroga delle locazioni
      di  immobili   adibiti  ad   uso  di  albergo  e  residenza
      turistico-alberghiera;
   c) dichiarazione di pubblica utilità ai sensi del R.DL 21-10-
      1937,  n.   2180  e   del  RD   12-7-1938,  n.   1473,  per
      espropriazione ai  fini della costruzione di nuovi alberghi
      e ai  fini  dell'ampliamento  e  trasformazione  di  quelli
      esistenti;
   d)  autorizzazione   di  cui   al  R.DL   8-11-1938,  n.  1908
      concernente la  facoltà di  deroghe ai regolamenti edilizi
      comunali per  l'altezza di  edifici  destinati  ad  uso  di
      alberghi;
   e) autorizzazione per l'esercizio delle strutture ricettive;
   f) autorizzazione       dell'esercizio    delle      attività
      professionali;
   g) vigilanza,  ispezione ed  altre funzioni  amministrative ai
      sensi delle  vigenti disposizioni  igienico sanitarie sugli
      alberghi  e   gli  esercizi   ricettivi  a   tali   effetti
      assimilati;
   h) accoglienza,  informazione  turistica  e  promozione  della
      conoscenza sulle caratteristiche dell'offerta turistica del
      territorio comunale.
   
5. Le funzioni amministrative conferite alla Regione dall'art. 45
del DLgs  n. 112-1998  non ricomprese  tra quelle  individuate ai
sensi dei precedenti commi sono attribuite ai Comuni.".

Note all' articolo 157
1) La  legge regionale 68-1997 reca Norme sui porti e gli approdi
turistici della Toscana.

2) La  legge regionale  43-1992 reca Istituzione dell' Ufficio di
Statistica della Regione Toscana.

3) La legge regionale 102-1994 reca Norme in materia di requisiti
igienico-sanitari delle strutture ricettive.

Nota all' articolo 158
Il testo degli articoli 3, 7, 11 della LR 1-1987 è il seguente:

   "Art. 3
   Requisiti tecnici e igienico-sanitari
   
   Le case  per ferie  e gli  ostelli  per  la  gioventù  devono
   possedere i  requisiti previsti  dalle disposizioni  contenute
   negli strumenti  urbanistici vigenti  nonchè dai  regolamenti
   edilizi e di igiene comunali.
   
   Le case  per ferie  e gli  ostelli  per  la  gioventù  devono
   comunque avere:
   
   a) una superficie minima delle camere, al netto di ogni locale
      accessorio, di mq. 8 per le camere ad un letto e mq. 12 per
      le camere  a due  letti, con un incremento di superficie di
      mq. 4 per ogni letto in più;
   b) un'altezza  minima dei  locali di  m. 2,40 per le località
      site in  comuni montani  al di sopra dei 700 m. sul livello
      del mare  e di  m. 2,70  per tutte  le altre  zone. Per  le
      camere ricavate  in sottotetto  abitabili delimitati, anche
      parzialmente dalla  falda del tetto, avente un'inclinazione
      minima del  35%, è  consentita un'altezza media di m. 2,40
      per gli  immobili situati  in località  comprese in comuni
      montani al di sopra dei 700 m. sul livello del mare e di m.
      2,70 per  gli immobili  situati  nelle  altre  zone,  fermo
      restando il rispetto delle superfici minime;
   c) un w.c. ogni dieci posti letto effettivi, un bagno o doccia
      ogni dodici  posti letto  effettivi, un lavabo ogni quattro
      posti letto  effettivi; detti  rapporti sono  calcolati non
      computando le camere dotate di servizi igienici privati;
   d) un  arredamento minimo  per le  camere da  letto,  sedia  o
      sgabello, scomparto  armadio per  persona, cestino  rifiuti
      per camera;
   e) uno  o più locali comuni di soggiorno, distinti dalla sala
      da  pranzo,   dimensionati  complessivamente  nel  rapporto
      minimo di  mq. 1  per ogni  posto letto  effettivo, con  un
      minimo  di   mq.  8;  limitatamente  agli  ostelli  per  la
      gioventù il rapporto minimo per ogni posto letto effettivo
      è di  mq. 0,50  e i  locali  comuni  di  soggiorno,  ferma
      restando la  loro  dimensione  minima  di  mq.  8,  possono
      coincidere con la sala pranzo;
   f) idonei    dispositivi    e  mezzi  antincendio  secondo  le
      disposizioni vigenti  e  le  prescrizioni  dei  vigili  del
      fuoco;
   g) impianti elettrici conformi alle norme ENPICEI;
   h) cassetta   di  pronto  soccorso  con  i  medicamenti  ed  i
      materiali che  indicherà l'autorità sanitaria, che potrà
      anche richiedere,  in relazione alla ubicazione, dimensione
      e utenza  dei complessi,  l'allestimento di  un locale  per
      infermeria;
   i) telefono  di norma ad uso degli ospiti, salvo che il Comune
      non accerti l'impossibilità o la non convenienza oggettiva
      dell'installazione.
   
   Le camere  ed i  servizi potranno  essere disposti  in settori
   separati per uomini e donne.
   
   A ciascun  posto letto base potrà essere sovrapposto un altro
   letto, purchè sia comunque garantita la cubatura minima di 12
   mc. per persona.
   
   Per gli  immobili esistenti,  ove non  vi  sia  la  superficie
   minima necessaria  di cui  al punto a), è sufficiente che sia
   garantita l'esistenza  di una  cubatura minima  di mc.  12 per
   persona.
   
   Limitatamente  agli  ostelli  della  gioventù,  ivi  compresi
   quelli autorizzati  e da autorizzare successivamente alla data
   del 4-2-1987,  la cubatura minima di cui ai precedenti commi 4
   e 5 è stabilita in 9 mc. a persona.
   
   Per  quanto   non  specificatamente  previsto  dalle  presenti
   disposizioni, si  applicano alle case per ferie e agli ostelli
   per la  gioventù le  prescrizioni sanitarie  previste per  le
   aziende alberghiere  dal regio  decreto 24-5-1925,  n. 1102, e
   successive modificazioni.".
   
   "Art. 7
   Requisiti tecnici e igienico-sanitari
   
   I rifugi  alpini devono  possedere  requisiti  idonei  per  il
   ricovero ed il pernottamento degli ospiti.
   
   In particolare dovranno disporre di:
   
   a) servizio di cucina o attrezzatura per cucina comune;
   b) spazio  attrezzato per la somministrazione ed il consumo di
      alimenti e bevande;
   c) spazio attrezzato per il pernottamento;
   d) alloggiamento  riservato per il gestore qualora trattisi di
      rifugio custodito;
   e) attrezzature  di pronto soccorso (cassetta pronto soccorso,
      barelle, slitte, corde ed altre attrezzature utili).
   
   Qualora vi  sia la  possibilità, i  servizi di  cui ai  punti
   precedenti, dovranno  essere  posti  in  locali  separati.  Il
   rifugio dovrà  disporre di  locali di fortuna sempre aperto e
   di servizi igienico-sanitari.
   
   I  rifugi   escursionistici  devono   possedere  i   requisiti
   strutturali ed  igienico-sanitari previsti  per  le  case  per
   ferie ad  eccezione di  quelli indicati  ai punti  e) e i) del
   precedente art. 3.
   
   I rifugi  escursionistici devono  essere dotati  di un  locale
   comune  utilizzabile  anche  per  la  somministrazione  ed  il
   consumo di alimenti e bevande.".
   
"Art. 11
Requisiti tecnici e igienico sanitari

I  locali   destinati  all'esercizio   di  affittacamere   devono
possedere i requisiti strutturali e igienico-edilizi previsti per
i  locali   di  abitazione   dal  regolamento   igienico-edilizio
comunale.

Per le  camere a  più di  due letti  la cubatura e la superficie
minima sono  quelle risultanti  dalle  misure  stabilite  per  le
camere a  due letti  aumentate, per  ogni letto  in più,  di  un
numero  rispettivamente  di  metri  cubi  o  quadrati  pari  alla
differenza di cubatura e superficie tra le camere ad uno e quelle
a due  letti, come  previsto dall'art.  1 del  DPR 30-12-1970, n.
1437.

Resta fermo che, in ogni caso, la capacità ricettiva complessiva
dell'esercizio non può superare i 12 posti letto.

Alle camere  da  letto  destinate  agli  ospiti,  si  deve  poter
accedere comodamente  e senza  dover attraversare  le  camere  da
letto o i servizi destinati alla famiglia o ad altro ospite.

Gli appartamenti  utilizzati devono  essere dotati di un servizio
igienico-sanitario -  completo  di  w.c.  con  cacciata  d'acqua,
lavabo, vasca  da bagno  o doccia,  specchio -  ogni 10 persone o
frazione di 10 superiore a 2, comprese le persone appartenenti al
nucleo familiare e conviventi.

Per  le   camere  da  letto,  l'arredamento  minimo  deve  essere
costituito da letto, sedia o sgabello per persona, e da armadio e
cestino rifiuti ed un tavolo.".

TURISMO

