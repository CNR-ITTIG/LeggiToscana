Legge forestale della Toscana.

Il Consiglio Regionale ha approvato il 29.02.2000
Il Commissario del Governo ha apposto il visto il 15.03.2000
Il Presidente  della Giunta  Regionale promulga la seguente legge
regionale:

TITOLO I
DISPOSIZIONI GENERALI

ARTICOLO 1
(Oggetto)

1. La  presente legge  unifica, coordina  e modifica la normativa
regionale vigente in materia forestale, nel rispetto dei principi
fondamentali dettati  dalle  leggi  dello  Stato  in  materia  di
boschi, territori  montani,  vincolo  idrogeologico,  difesa  del
suolo e tutela delle zone di particolare interesse ambientale.

2. La presente legge, in particolare:

a) disciplina  un  regime  di  incentivazioni  per  le  attività
   forestali, regola gli interventi di competenza della Regione e
   degli enti locali e stabilisce i vincoli e le prescrizioni cui
   sottoporre le  forme d'uso  dei boschi, per la conservazione e
   la  valorizzazione  di  tutti  i  boschi,  di  proprietà  sia
   pubblica che privata;
b) disciplina la gestione del vincolo idrogeologico;
c) persegue  gli obbiettivi  dello  sviluppo  sostenibile,  della
   conservazione della  biodiversità, della tutela delle risorse
   genetiche autoctone  e degli  habitat naturali, della gestione
   multifunzionale del  bosco e degli ecosistemi forestali, anche
   nell'ambito delle  politiche comunitarie per l'agricoltura, lo
   spazio rurale e l'ambiente.

3. Il  riordino e  la riforma  della normativa vigente in materia
forestale sono attuati nel rispetto della legge 15 marzo 1997, n.
59 "Delega  al Governo  per il conferimento di funzioni e compiti
alle Regioni  ed enti  locali,  per  la  riforma  della  Pubblica
Amministrazione e  per la  semplificazione  amministrativa",  del
decreto legislativo  4 giugno  1997, n.  143  "Conferimento  alle
Regioni delle funzioni amministrative in materia di agricoltura e
pesca  e  riorganizzazione  dell'Amministrazione  centrale",  del
decreto legislativo  31  marzo  1998,  n.  112  "Conferimento  di
funzioni e  compiti amministrativi  dello Stato  alle Regioni  ed
agli enti  locali, in  attuazione del capo I della legge 15 marzo
1997, n.  59" e  della legge  regionale 6  febbraio  1998,  n.  9
"Attribuzione  delle   funzioni  amministrative   in  materia  di
agricoltura,   foreste,    caccia,   pesca,    sviluppo   rurale,
agriturismo, alimentazione  conferite alla  Regione  dal  Decreto
Legislativo 4.6.1997, n. 143".

4.  La  Regione  attua  con  la  presente  legge  i  principi  di
trasparenza  e   semplificazione  dell'azione  amministrativa  in
conformità a  quanto previsto dalla legge 15 maggio 1997, n. 127
"Misure urgenti  per lo snellimento dell'attività amministrativa
e dei  procedimenti di  decisione e  di controllo"  e dalla legge
regionale 9  febbraio 1998,  n. 11 "Norme per lo snellimento e la
semplificazione  dell'attività   amministrativa  in  materia  di
agricoltura, foreste, caccia e pesca".

ARTICOLO 2
(Finalità)

1. La  Regione Toscana  riconosce il bosco come bene di rilevante
interesse  pubblico   e  ne   persegue  la   conservazione  e  la
valorizzazione  in   relazione  alle   sue  funzioni  ambientali,
paesaggistiche, sociali, produttive e culturali.

2. La  conservazione del  bosco, quale  bene irrinunciabile della
società toscana,  è perseguita anche attraverso il mantenimento
dell'indice forestale  esistente. La valorizzazione economica del
bosco concorre allo sviluppo rurale complessivo della Toscana.

ARTICOLO 3
(Definizioni)

1. Ai fini della presente legge costituisce bosco qualsiasi area,
di estensione  non inferiore a 2000 metri quadrati e di larghezza
maggiore di  20 metri, misurata al piede delle piante di confine,
coperta da  vegetazione arborea  forestale spontanea  o d'origine
artificiale, in  qualsiasi stadio  di  sviluppo,  che  abbia  una
densità non  inferiore a  cinquecento piante  per ettaro  oppure
tale da  determinare, con la proiezione orizzontale delle chiome,
una copertura  del suolo  pari ad  almeno  il  venti  per  cento.
Costituiscono  altresì   bosco  i  castagneti  da  frutto  e  le
sugherete.

2. Sulla  determinazione dell'estensione e della larghezza minime
non  influiscono   i  confini   delle  singole   proprietà.   La
continuità  della   vegetazione  forestale  non  è  considerata
interrotta dalla  presenza di  infrastrutture o aree di qualsiasi
uso e  natura  che  ricadano  all'interno  del  bosco  o  che  lo
attraversino e  che  abbiano  ampiezza  inferiore  a  2000  metri
quadrati e larghezza mediamente inferiore a 20 metri.

3. Sono  considerate bosco  le aree  già  boscate,  nelle  quali
l'assenza del  soprassuolo arboreo  o una sua copertura inferiore
al  venti   per  cento   abbiano  carattere  temporaneo  e  siano
ascrivibili ad interventi selvicolturali o d'utilizzazione oppure
a danni per eventi naturali, accidentali o per incendio.

4.  Sono   assimilati  a   bosco  le   formazioni  costituite  da
vegetazione forestale  arbustiva esercitanti  una  copertura  del
suolo pari  ad almeno  il quaranta  per cento,  fermo restando il
rispetto degli altri requisiti previsti dal presente articolo.

5. Non sono considerati bosco:

a) i parchi urbani, i giardini, gli orti botanici e i vivai;
b) gli    impianti  per  arboricoltura  da  legno,  i  noceti,  i
   noccioleti specializzati  e  le  altre  colture  specializzate
   realizzate con  alberi  ed  arbusti  forestali  e  soggette  a
   pratiche agronomiche;
c) le  formazioni arbustive  ed arboree  insediatesi nei  terreni
   già destinati  a colture agrarie e a pascolo, abbandonate per
   un periodo inferiore a quindici anni.

6. Gli  alberi e  gli arbusti  che costituiscono  la  vegetazione
forestale  ai   fini  della   presente   legge,   sono   elencati
nell'allegato A.  Appartengono inoltre alla vegetazione forestale
le specie  esotiche impiegate nei rimboschimenti e negli impianti
per  l'arboricoltura   da  legno,   ancorchè  non  espressamente
indicate nell'allegato A.

7. La  Giunta regionale  provvede ad  aggiornare  l'elenco  delle
specie forestali di cui all'allegato A.

8. Ai  fini della  presente legge  i termini  "bosco" e "foresta"
sono sinonimi.

9. I  boschi e  le aree  assimilate di  cui al presente articolo,
nonchè le  aree interessate  da piante,  formazioni forestali  e
siepi di  cui all'articolo  55, comma  1 e comma 2 e gli impianti
per  l'arboricoltura   da   legno   di   cui   all'articolo   66,
costituiscono l'area  d'interesse forestale,  di seguito indicata
come area forestale.

TITOLO II
PROGRAMMAZIONE E INVENTARIO DELLE RISORSE FORESTALI

ARTICOLO 4
(Programmazione forestale regionale)

1. Le  linee di  sviluppo e  di tutela  del patrimonio  forestale
della Toscana  sono  definite  dagli  atti  della  programmazione
regionale ai  sensi della  legge regionale  11 agosto 1999, n. 49
"Norme in materia di programmazione regionale".

2. Gli atti della programmazione regionale:

a) descrivono  lo  stato  e  le  caratteristiche  dei  boschi  in
   relazione alla  situazione ambientale generale ed all'economia
   della Regione;
b) ripartiscono  il territorio  di interesse  forestale  in  aree
   omogenee, in  rapporto alle  esigenze di  coordinamento  e  di
   organicità  dell'attività  forestale,  coincidenti  con  gli
   ambiti territoriali  di difesa  del suolo  di cui  alla  legge
   regionale 11  dicembre 1998,  n. 91  "Norme per  la difesa del
   suolo" ovvero con i bacini o sotto-bacini idrografici compresi
   negli ambiti territoriali medesimi;
c) stabiliscono gli obiettivi strategici e i criteri generali per
   l'esercizio delle funzioni amministrative;
d) individuano  gli indirizzi  per gli  interventi forestali e la
   relativa tipologia;
e) specificano  le  modalità  di  presentazione  delle  proposte
   d'intervento da  parte degli  enti  competenti,  la  tipologia
   delle opere  e  dei  lavori  da  eseguire  in  amministrazione
   diretta e  di quelli  da  affidare  a  terzi,  il  contingente
   numerico  e   la  distribuzione   territoriale  degli   operai
   impiegati   in    amministrazione   diretta    e   le   misure
   d'incentivazione della selvicoltura;
f) individuano  le previsioni  di spesa,  le risorse  finanziarie
   disponibili, ivi comprese quelle per gli interventi urgenti, i
   criteri di  ripartizione ed assegnazione dei finanziamenti fra
   gli enti competenti, nonchè la rendicontazione delle spese ed
   il monitoraggio fisico e finanziario;
g) definiscono    le    modalità  di  redazione  dell'Inventario
   forestale della Toscana;
h) individuano    le  attività  di  educazione,  informazione  e
   comunicazione,  i   mezzi  per   attuarle  e  i  soggetti  cui
   indirizzarle, con  particolare attenzione  alla popolazione in
   età scolare.

3. La  Giunta regionale  può autorizzare  gli enti competenti ad
attuare interventi  non indicati  dagli atti della programmazione
regionale, qualora  siano  necessari  in  conseguenza  di  eventi
imprevisti, per prevenire danni a persone ed immobili.
4. L'autorizzazione  è rilasciata su richiesta della Provincia o
della Comunità Montana competenti.

ARTICOLO 5
(Inventario forestale della Toscana)

1. Al  fine di  conoscere e  descrivere le risorse forestali e di
divulgare le  relative informazioni,  la  Regione  provvede  alla
redazione e  alla tenuta  dell'Inventario forestale della Toscana
(IFT).

2.  L'Inventario  ha  carattere  permanente  ed  è  soggetto  ad
aggiornamento periodico.

ARTICOLO 6
(Rilevazioni inventariali)

1. Ai  fini delle  rilevazioni inventariali  i Comuni  svolgono i
compiti di cui ai commi seguenti.

2. I  Comuni interessati informano la popolazione delle attività
inerenti le rilevazioni inventariali.

3. Il personale addetto ai lavori inventariali può accedere alle
aree interessate, di proprietà pubblica e privata.

4. L'accesso  è preceduto  da apposita comunicazione, notificata
nelle forme di legge a cura del Comune competente per territorio,
al proprietario  o al  possessore  dell'area  interessata  almeno
trenta giorni prima di quello previsto per l'accesso.

5. L'atto notificato contiene l'indicazione del giorno e dell'ora
dell'accesso, nonchè l'indicazione sommaria della durata e delle
modalità delle  operazioni inventariali.  L'atto indica  inoltre
l'ufficio al  quale l'interessato  può rivolgersi per concordare
un diverso giorno per l'accesso.

6. Il Comune accerta l'indennizzo dovuto, da parte della Regione,
al proprietario  od al  possessore, per  le piante  eventualmente
abbattute  o   danneggiate  e  per  ogni  altro  eventuale  danno
arrecato. La  Regione, verificata  la rispondenza dell'indennizzo
al danno,  approva  l'accertamento  effettuato  dal  Comune,  che
provvede  anche   alla  liquidazione   per  conto  della  Regione
medesima.

7. La  Regione garantisce  l'uso  esclusivo  dei  dati  rilevati,
astenendosi da  ogni riferimento  alla singola  proprietà, salvo
specifica autorizzazione del proprietario.

ARTICOLO 7
(Inventari speciali)

1. La  Provincia cura  la  redazione  degli  inventari  forestali
speciali, ai  sensi dell'articolo  11, comma 8, dell'articolo 52,
comma 5, dell'articolo 66, comma 4 e dell'articolo 76, comma 9.

2.  La   Giunta  regionale   indica  le  modalità  d'impianto  e
aggiornamento degli  inventari forestali  speciali,  precisandone
finalità, metodo d'attuazione e fonti di finanziamento.

3. La  Giunta regionale  integra gli  inventari provinciali negli
inventari forestali regionali speciali.

4. La  Giunta regionale può individuare obiettivi e tipologie di
ulteriori inventari speciali, oltre a quelli di cui al comma 1.

ARTICOLO 8
(Ricerca, sperimentazione, divulgazione)

1.  Al  fine  di  migliorare  le  funzioni  produttive,  sociali,
ambientali e  paesaggistiche del  bosco, la  Regione promuove  la
ricerca  scientifica   e  tecnica   del  settore  e  persegue  la
promozione, il  collaudo ed  il trasferimento  delle  innovazioni
relative.

2. L'Agenzia  regionale  per  lo  sviluppo  e  l'innovazione  nel
settore agricolo-forestale (ARSIA) di cui alla legge regionale 10
giugno 1993,  n. 37  "Istituzione dell'Agenzia  regionale per  lo
sviluppo e  l'innovazione nel settore agricolo-forestale (ARSIA)"
propone ed  attua i progetti relativi alle azioni di cui al comma
1.

ARTICOLO 9
(Educazione, informazione e comunicazione)

1. Al  fine di  diffondere la  conoscenza del  bosco e  delle sue
funzioni,  la   Regione   promuove   attività   di   educazione,
informazione e comunicazione.

2. La  Giunta attua  le attività  di educazione,  informazione e
comunicazione direttamente  o  affidandole  agli  enti  locali  e
all'ARSIA

3. La  Giunta regionale  cura la redazione e la pubblicazione del
glossario dei termini tecnici forestali.

TITOLO III
INTERVENTI PUBBLICI E PROMOZIONE DELLA SELVICOLTURA

CAPO I
Interventi pubblici

ARTICOLO 10
(Ambito degli interventi)

1. Gli  interventi pubblici  forestali realizzano opere e servizi
volti a tutelare, migliorare e ampliare i boschi della Toscana ed
a garantirne la funzione sociale.

2. Sono interventi pubblici forestali:

a) i rimboschimenti finalizzati a difendere il suolo, regimare le
   acque, preservare e migliorare la qualità dell'ambiente e del
   paesaggio, prevenire  o contenere  i danni da valanghe e altre
   calamità, consolidare le dune e le zone litoranee;
b) le  sistemazioni idraulico-forestali volte agli stessi fini di
   cui alla lettera a);
c) le  cure colturali  ai rimboschimenti  di cui  alla lettera a)
   fino  alla   loro  completa  affermazione  e  la  manutenzione
   straordinaria delle  sistemazioni di  cui alla  lettera b) per
   mantenerne le funzionalità;
d) il miglioramento di boschi degradati e di quelli danneggiati o
   distrutti dal fuoco o da altre cause avverse;
e) le  conversioni e le trasformazioni boschive volte a conferire
   una maggiore  stabilità  biologica  ed  un  migliore  assetto
   ambientale e paesaggistico all'area forestale interessata;
f) la  creazione ed  il  miglioramento  di  boschi  periurbani  o
   comunque destinati a fini sociali, culturali e didattici;
g) la  cura, la  manutenzione e  la sorveglianza  dei  boschi  di
   proprietà della Regione e di altri enti pubblici;
h) la    rinaturalizzazione,    anche  tramite  specie  forestali
   autoctone  e  tecniche  d'ingegneria  naturalistica,  di  aree
   degradate, di corsi d'acqua e di rimboschimenti;
i) le  opere ed  i servizi  volti a  prevenire  e  reprimere  gli
   incendi boschivi, a difendere il bosco da attacchi parassitari
   e da danni di altra origine;
l) l'azione  di pronto  intervento ed  il ripristino  nelle  zone
   forestali  colpite  da  calamità  naturali  o  da  eventi  di
   eccezionale gravità;
m) la  viabilità forestale  e le opere costruttive connesse agli
   interventi di cui alle lettere da a) a l);
n) la  produzione di  materiale forestale  di propagazione  (MFP)
   necessario per gli interventi di cui alle lettere da a) a l) e
   per  la   distribuzione  gratuita   a  favore   di  chi  attua
   volontariamente   rimboschimenti,    migliorie   boschive    e
   sistemazioni  idraulico-forestali   a   fini   di   difesa   e
   miglioramento ambientale.

3. L'attuazione degli interventi di cui al presente articolo, ove
previsti dagli atti di programmazione regionale, è di competenza
delle Comunità  Montane e,  nei  territori  non  montani,  delle
Province, salve diverse disposizioni della presente legge.

4. La  natura d'intervento  pubblico non  esonera i proprietari o
possessori di  terreni dagli obblighi di ripristino, manutenzione
o di altra natura previsti dalla legge.

ARTICOLO 11
(Pubblica utilità)

1. L'approvazione  del progetto esecutivo degli interventi di cui
all'articolo 10  equivale,  a  tutti  gli  effetti  di  legge,  a
dichiarazione di pubblica utilità.

2. Il  proprietario o  possessore dei  terreni interessati  dagli
interventi sottoscrive un verbale di accordo per la loro cessione
temporanea a  favore dell'ente  competente  all'attuazione  degli
interventi stessi.  Il verbale identifica i terreni e lo stato in
cui inizialmente si trovano.

3. Qualora  non sia  possibile raggiungere  l'accordo di  cui  al
comma 2, l'ente competente trasmette al proprietario o possessore
dei terreni  un verbale di occupazione temporanea almeno sessanta
giorni prima  dell'inizio dei  lavori. Il  verbale  identifica  i
terreni, lo  stato in  cui inizialmente  si trovano  e la  durata
presunta dell'occupazione.

4. Al  proprietario o  possessore dei terreni è dovuto, da parte
dell'ente competente,  un indennizzo  annuo pari alla diminuzione
del reddito  derivante dall'occupazione per tutta la durata della
stessa.

5. L'ente  competente procede,  ove  opportuno  o  necessario  in
funzione della  natura degli  interventi di  cui all'articolo 10,
all'acquisto  o  all'espropriazione  per  pubblica  utilità  dei
terreni in  cessione  o  in  occupazione  temporanea.  I  terreni
acquisiti sono  inclusi nel  patrimonio agricolo-forestale  della
Regione di cui all'articolo 22.

6. La  cessione e  l'occupazione temporanea  cessano,  unitamente
all'eventuale indennizzo,  con la  riconsegna al  proprietario  o
possessore dei  terreni  interessati.  L'ente  competente  redige
apposito verbale  e lo  trasmette al  proprietario  o  possessore
almeno  sessanta   giorni  prima  della  riconsegna.  Il  verbale
identifica i  terreni e  le  opere  realizzate  e,  nel  caso  di
rimboschimenti o  di boschi  migliorati, ricostituiti, convertiti
ed interessati  da sostituzione  di specie,  è accompagnato  dal
piano di coltura di cui all'articolo 67.

7. In  caso di  mancata individuazione  del  proprietario  o  del
possessore,   la   riconsegna   s'intende   effettuata   mediante
affissione, per  trenta giorni,  all'Albo pretorio  del Comune in
cui ricadono  i terreni, della copia del verbale trasmessa, a tal
fine, dall'ente competente.

8. La  Provincia  cura  la  redazione  dell'inventario  forestale
speciale  dei   terreni  in  occupazione  temporanea  secondo  le
indicazioni della Giunta regionale.

ARTICOLO 12
(Attuazione degli interventi pubblici)

1. Gli  interventi  pubblici,  finanziati  dalla  Regione  o  che
fruiscono di  un suo  contributo finanziario,  sono  attuati  per
amministrazione  diretta  o  mediante  affidamento  alle  imprese
iscritte all'Albo  regionale di  cui all'articolo  13,  ai  sensi
della normativa vigente e secondo le indicazioni degli atti della
programmazione regionale.

2. Gli  enti competenti attuano gli interventi in amministrazione
diretta con l'impiego di operai forestali assunti con contatto di
diritto  privato,   nell'osservanza  dei   contratti   collettivi
sindacali di categoria.

ARTICOLO 13
(Albo regionale delle imprese agricolo-forestli)

1. è  istituito l'Albo  regionale delle  imprese che operano nel
settore degli interventi pubblici agricolo-forestali.

2.  All'Albo  possono  essere  iscritti  le  imprese  singole,  i
consorzi  stabili   di  imprese   ed  i   consorzi  tra  società
cooperative, che  operano  nel  settore  agricolo,  forestale  ed
ambientale in  via  continuativa  o  comunque  prevalente  e  che
occupano almeno quindici operai a tempo indeterminato, assunti da
non meno  di due anni con contratto per addetti a lavori agricoli
e forestaIi.

3. L'Albo  è articolato  per sezioni  provinciali e la tenuta di
ciascuna sezione è affidata alla competente Camera di commercio,
industria, artigianato e agricoltura (CCIAA).

4.  La   Giunta  regionale   detta   le   disposizioni   relative
all'iscrizione delle imprese all'Albo, alla loro cancellazione ed
all'aggiornamento dell'Albo medesimo.

ARTICOLO 14
(Contratti nelle zone montane)

1. Interventi  per importi  fino a  lire 30  milioni, esclusi gli
oneri fiscali,  sono prioritariamente  affidati, tramite  cottimo
fiduciario, a  coltivatori diretti,  singoli  od  associati,  che
conducono aziende agricole ubicate nei comuni montani.

2. Per  l'attuazione degli  interventi, i  coltivatori di  cui al
comma 1  devono, in  via esclusiva, impiegare il lavoro proprio e
dei familiari  ed utilizzare  macchine ed  attrezzature  di  loro
proprietà od in loro possesso.

3.  Nella  individuazione  dei  concorrenti  è  privilegiata  la
vicinanza dell'azienda  agricola alla  zona d'intervento.  Ad uno
stesso contraente  non possono essere affidati in uno stesso anno
interventi d'importo  complessivo superiore  a lire  30  milioni,
esclusi gli oneri fiscali.

4. Interventi  per lavori  e servizi  attinenti, d'importo fino a
lire   300    milioni,   esclusi    gli   oneri   fiscali,   sono
prioritariamente affidati,  anche tramite  cottimo  fiduciario  o
convenzione, a  cooperative di  produzione agricola  e di  lavoro
agricolo-forestale, che  hanno sede ed esercitano prevalentemente
la  loro  attività  nei  comuni  montani  e  che,  per  statuto,
esercitano attività  di  sistemazione  e  manutenzione  agraria,
forestale ed, in genere, del territorio e degli ambienti rurali.

5. Ad  una stessa  cooperativa non possono essere affidati da uno
stesso ente,  nel medesimo anno, interventi d'importo complessivo
superiore a lire 300 milioni, esclusi gli oneri fiscali.

6. La Giunta regionale può indicare, entro sei mesi dall'entrata
in vigore  della presente  legge, ulteriori  requisiti tecnici  e
professionali  dei   coltivatori  di  cui  al  comma  1  e  delle
cooperative di cui al comma 4.

7. Gli  enti competenti  compilano e  tengono aggiornato l'elenco
dei  coltivatori   e  delle  cooperative  che,  in  possesso  dei
requisiti   previsti    dal   presente    articolo,    richiedono
l'affidamento dei  lavori e  lo comunicano  alla Giunta regionale
unitamente alle  proposte d'intervento  previste dagli atti della
programmazione regionale.

8. La  Giunta regionale,  con  deliberazione  da  pubblicare  nel
Bollettino ufficiale  della Regione,  aggiorna gli importi limite
di cui al presente articolo.

ARTICOLO 15
(Ulteriori interventi in affidamento)

1. Oltre agli interventi di cui all'articolo 10:

a) ai   coltivatori    diretti    di  cui  all'articolo  14  sono
   prioritariamente affidati,  con  le  modalità  ivi  previste,
   tutti gli  interventi finalizzati  alla sistemazione  ed  alla
   manutenzione del territorio montano;
b) alle  cooperative di  cui all'articolo 14 sono proritariamente
   affidati, con  le modalità  ivi  previste,  tutti  gli  altri
   interventi per  lavori e  servizi attinenti  finalizzati  alla
   difesa ed alla valorizzazione dell'ambiente e del paesaggio;
c) alle  imprese iscritte  all'Albo di  cui all'articolo  13 sono
   affidati anche  interventi di  verde pubblico  e  privato,  di
   sistemazione  idraulico-agraria,   di  difesa   delle  colture
   agrarie,    di     miglioramento    fondiario,    d'ingegneria
   naturalistica  e   di  miglioramento   ambientale,  che   sono
   finanziati  dalla   Regione  o  che  fruiscono  di  contributo
   finanziario regionale, qualunque sia la stazione appaltante.

ARTICOLO 16
(Formazione professionale)

1. Al  fine di  formare e  migliorare la  professionalità  degli
addetti all'attuazione  degli interventi  di cui all'articolo 10,
la Regione,  tenuto conto  delle indicazioni contenute negli atti
della programmazione  forestale regionale,  promuove attività di
qualificazione, aggiornamento, specializzazione e perfezionamento
professionale.

2. L'attività  di promozione di cui al comma 1 riguarda anche il
miglioramento della  sicurezza e  della salute dei lavoratori sul
luogo di  lavoro; è  inoltre  finalizzata  all'attuazione  delle
misure di  incentivazione della  selvicoltura di cui all'articolo
17 ed al sostegno dell'occupazione.

3.  La   realizzazione  degli   interventi   di   formazione   è
disciplinata dalla  legge regionale  31 agosto 1994, n. 70 "Nuova
disciplina in  materia di  formazione professionale" e successive
modificazioni e dalla LR 37/1993.

CAPO II
Promozione della selvicoltura

ARTICOLO 17
(Misure di incentivazione)

1. Al fine di migliorare ed ampliare l'area forestale, la Regione
promuove interventi attuati da soggetti pubblici e privati volti:

a) alla formazione di nuovi boschi;
b) alla ricostituzione di boschi degradati o danneggiati;
c) alle opere di prevenzione e repressione incendi boschivi;
d) alla difesa fitosanitaria;
e) all'impianto  e al  miglioramento dei  castagneti  da  frutto,
   delle  sugherete,   delle  formazioni   riparie,  dei   boschi
   periurbani e di altre formazioni forestali particolari;
f) alla formazione, ricostituzione e miglioramento delle siepi;
g) all'arboricoltura da legno;
h) alle cure colturali, ai rimboschimenti e alle altre formazioni
   forestali;
i) alle conversioni e alle trasformazioni boschive;
l) alla tutela degli alberi monumentali;
m) alle  sistemazioni idraulico-forestali  e delle  aste fluviali
   secondarie;
n) alla rinaturalizzazione di aree forestali;
o) alla redazione e attuazione di piani di gestione forestale;
p) alla    realizzazione  e  al  miglioramento  della  viabilità
   forestale e  di altre  opere  infrastrutturali  connesse  agli
   interventi previsti dal presente articolo;
q) alla meccanizzazione forestale;
r) alla   raccolta,  conservazione  e  prima  trasformazione  dei
   prodotti forestali.

2.  Possono,   altresì,  essere   oggetto  di  promozione  altri
interventi volti  alla valorizzazione  dei prodotti e dei servizi
forestali attraverso il miglioramento dei processi di filiera che
ne assicurino un'offerta più favorevole sul mercato.

3.  Gli  atti  della  programmazione  regionale  specificano  gli
interventi da  promuovere nell'ambito  della tipologia  di cui ai
commi precedenti e ne indicano le priorità.

ARTICOLO 18
(Soggetti beneficiari)

1.  Gli  interventi  previsti  dall'articolo  17  possono  essere
attuati dai seguenti soggetti:

a) proprietari    o  possessori  dei  terreni  interessati  dagli
   interventi;
b) imprenditori  agricoli professionali iscritti agli Albi di cui
   alla legge  regionale 12 gennaio 1994, n. 6 "Istituzione degli
   Albi provinciali  degli Imprenditori agricolo-professionali" e
   successive modificazioni;
c) imprese,  consorzi stabili  di imprese e consorzi fra società
   cooperative di cui all'articolo 13;
d) coltivatori  diretti singoli  e  associati  e  cooperative  di
   produzione agricola  e di  lavoro  agricolo-forestale  di  cui
   all'articolo 14;
e) consorzi   forestali    ed    associazioni  forestali  di  cui
   all'articolo 33;
f) associazioni  di volontariato  costituite ai sensi della legge
   regionale 26  aprile 1993,  n. 28  "Norme relative ai rapporti
   delle organizzazioni  di volontariato con la Regione, gli Enti
   locali e  gli altri  Enti pubblici.  Istituzione del  registro
   regionale delle  organizzazioni del volontariato" e successive
   modificazioni;
g) associazioni  di protezione ambientale individuate con decreto
   del Ministro  dell'ambiente e  organizzazioni non lucrative di
   utilità sociale  (ONLUS) di  cui  al  decreto  legislativo  4
   dicembre 1997,  n. 460  "Riordino della  disciplina tributaria
   degli  enti   non  commerciali   e  delle  organizzazioni  non
   lucrative di  utilità sociale"  e  successive  modificazioni,
   operanti nell'ambito  delle finalità  di  cui  alla  presente
   legge;
h) enti  locali, enti  pubblici, loro  consorzi, agenzie  ed enti
   strumentali;
i) Comitati per l'amministrazione separata dei beni di uso civico
   (ASBUC) di cui alla legge 17 aprile 1957, n. 278 "Costituzione
   dei Comitati  per l'amministrazione  separata dei  beni civici
   frazionali".

2. I  soggetti di  cui al  comma 1  possono stipulare fra di loro
convenzioni, contratti  od altri  atti al  fine di  coordinare  e
razionalizzare    l'attuazione    degli    interventi    previsti
dall'articolo 17.

ARTICOLO 19
(Soggetti consorziati ed associati)

1. Al  fine di  ottimizzare la  gestione dei  boschi, la  Regione
incentiva la  costituzione di consorzi forestali e di altre forme
di associazione  fra i  soggetti di cui all'articolo 18, comma 1.
Allo stesso  fine è, altresì, incentivata la stipulazione degli
atti di cui all'articolo 18, comma 2.

2. La  Comunità Montana e la Provincia nei territori non montani
individuano l'ambito  territoriale idoneo  al perseguimento delle
finalità di  cui al comma 1 e al suo interno promuovono le forme
consortili, associative  o contrattuali ritenute più appropriate
fra i proprietari e gli altri soggetti interessati.

3. La  costituzione di  consorzi forestali  può essere  promossa
anche  in   forma  coattiva,   qualora  sia  indispensabile  alla
razionale gestione  dei boschi  e all'attuazione degli interventi
di cui  all'articolo 17 e sia richiesta da almeno il settanta per
cento dei proprietari dell'ambito territoriale di cui al comma 2.

4. La proposta di costituzione coattiva di consorzi forestali è
inviata dalla  Comunità Montana  o dalla  Provincia alla  Giunta
regionale, che  decide entro novanta giorni dal ricevimento della
proposta medesima.

5. Gli  atti della  programmazione regionale  indicano le  misure
d'incentivazione per  la  gestione  associata  dei  boschi  e  la
realizzazione coordinata degli interventi di cui all'articolo 17.

6. Entro sei mesi dall'entrata in vigore della presente legge, la
Giunta regionale  impartisce  direttive  sulla  costituzione  dei
consorzi e  delle associazioni forestali, sui loro statuti, sulla
stipulazione  degli  atti  convenzionali  o  contrattuali  fra  i
proprietari forestali  e gli  altri soggetti  interessati e sulla
costituzione coattiva dei consorzi.

ARTICOLO 20
(Contributi finanziari)

1. Al  fine di  promuovere gli  interventi previsti dall'articolo
17, gli  atti della  programmazione  regionale  prevedono  premi,
contributi in  conto capitale ed agevolazioni creditizie a favore
dei soggetti  beneficiari in  funzione della disponibilità delle
risorse individuate dagli atti stessi.

2. Le  funzioni amministrative  relative  alla  promozione  della
selvicoltura sono  attribuite alle  Comunità Montane  e,  per  i
territori non  montani, alle  Province, che  le esercitano con le
modalità di cui alla LR 11/1998.

ARTICOLO 21
(Ecocertificazione forestale)

1.  La   certificazione  dei   sistemi  di   gestione   forestale
sostenibile,  di   seguito   indicata   come   "ecocertificazione
forestale",  può  essere  inclusa  fra  gli  interventi  di  cui
all'articolo 17, comma 2.

2. L'ecocertificazione  forestale è  rilasciata da  un organismo
indipendente, accreditato  in sede  internazionale, comunitaria o
nazionale, sulla  base di  norme e standards riconosciuti in sede
internazionale, comunitaria  o  nazionale  ed  ha  uno  specifico
riferimento territoriale.

3. Le  Comunità Montane, le Province nei territori non montani e
gli   Enti    parco   regionali    promuovono   i   progetti   di
ecocertificazione forestale, indicandone i prodotti ed i servizi,
il territorio ed i soggetti interessati.

4.   Certificazioni   di   prodotto   e   di   processo   diverse
dall'ecocertificazione forestale,  proposte dai  soggetti di  cui
agli articoli  18 e  19,  possono  essere  incluse  nelle  misure
d'incentivazione di cui all'articolo 17.

5. La  Giunta regionale  indica le modalità di ecocertificazione
forestale, individua  gli  organismi  certificanti  ed  eventuali
altre forme di certificazione incentivate.

TITOLO IV
FORESTE DI PROPRIETà PUBBLICA E COLLETTIVA

CAPO I
Patrimonio agricolo-forestale della Regione

ARTICOLO 22
(Beni del patrimonio agricolo-forestale)

1. Nell'ambito  della  disciplina  generale  di  cui  alla  legge
regionale 16  maggio 1991,  n. 20  "Demanio  e  patrimonio  della
Regione  Toscane"   e  successive  modificazioni,  il  patrimonio
agricolo-forestale della Regione è formato:

a) dai beni agricolo-forestali trasferiti dallo Stato;
b) dagli altri beni agricolo-forestali appartenenti alla Regione,
   da essa  all'uopo acquistati,  espropriati o  ad essa comunque
   pervenuti.

2. Per beni agricolo-forestali si intendono i terreni con colture
agricolo-forestali in  atto  o  utilmente  suscettibili  di  tali
colture ai  fini  di  cui  all'articolo  27,  nonchè  gli  altri
terreni, i  fabbricati o  gli impianti  la cui  utilizzazione sia
comunque necessaria o proficua al perseguimento di tali fini e le
pertinenze, strutture ed attrezzature ad essi inerenti.

ARTICOLO 23
(Inalienabilità)

1. I  beni immobili  che fanno  parte  del  patrimonio  agricolo-
forestale della  Regione sono  inalienabili e  sono  coltivati  e
utilizzati secondo i piani di gestione di cui all'articolo 30.

2. I  beni immobili  del patrimonio  agricolo-forestale  possono,
tuttavia, essere alienati nei casi e con le procedure di cui alla
legge  regionale   29  gennaio  1997,  n.  9  "Valorizzazione  ed
alienazione  dei   beni  del  patrimonio  agricolo-forestale".  I
contratti di permuta sono disciplinati dalla LR 20/1991, articolo
27.

3. Possono,  altresì, essere  alienati beni  mobili connessi  al
patrimonio agricolo-forestale  non più  utilizzabili ai  fini di
cui all'articolo  27, con  le procedure  di cui  alla LR 20/1991,
articolo 24, comma 1.

ARTICOLO 24
(Acquisti ed espropri)

1. Allo  scopo di  dare idonee  dimensioni ai complessi agricolo-
forestali di  cui all'articolo  28, di costituire altri complessi
agricolo-forestali, ovvero  per il  perseguimento delle finalità
di cui  all'articolo 27, la Regione può acquistare beni immobili
aventi le caratteristiche indicate all'articolo 22.

2.  La   proposta  d'acquisto   può  essere  avanzata  dall'ente
competente di cui all'articolo 29, del quale deve comunque essere
sentito il parere.

3.  In   caso  di   impossibilità  di   accordo  per  provvedere
all'acquisto in  via contrattuale,  la Regione può espropriare i
beni suddetti ai sensi della normativa vigente.

ARTICOLO 25
(Affidamento di beni)

1. Beni  agricolo-forestali di  proprietà dello  Stato, di  enti
pubblici diversi  dalla  Regione  o  di  privati  possono  essere
affidati alla  Regione per  essere gestiti insieme con quelli del
patrimonio indisponibile  in vista  del perseguimento degli scopi
di cui all'articolo 27.

2. L'affidamento  ha  luogo  con  convenzione  stipulata  fra  la
Regione e il proprietario del bene.

3. Possono  altresì essere  stipulate  convenzioni  con  Regioni
limitrofe  per  la  gestione  delle  aree  agricolo-forestali  di
proprietà regionale attraversate dai confini della Regione.

4. L'ente  competente di cui all'articolo 29 riceve le proposte e
le domande  di affidamento  dei beni  ed  esprime  il  parere  in
merito.

ARTICOLO 26
(Concessioni)

1. Con  deliberazione dell'ente competente di cui all'articolo 29
possono essere  accordate concessioni  temporanee  sui  beni  del
patrimonio    agricolo-forestale     compatibilmente    con    il
perseguimento delle  finalità di  cui all'articolo 27 ed in base
alle previsioni dei piani di gestione di cui all'articolo 30.

2. L'atto  di concessione  specifica le condizioni necessarie per
la conservazione del patrimonio agricolo-forestale e prevede, fra
l'altro, l'uso per il quale il bene viene dato in concessione, la
durata della  stessa, l'ammontare  del  canone  che  deve  essere
corrisposto dal  concessionario, sul  quale gravano  gli oneri di
carattere tributario.

3. Le  concessioni che  modificano la destinazione d'uso del bene
sono  espressamente   previste  dal  piano  di  gestione  di  cui
all'articolo  30.   Qualora  non  siano  previste  dal  piano  di
gestione, sono  soggette  alla  preventiva  autorizzazione  della
Giunta regionale.

4. Scaduto  il termine  della concessione,  la  proprietà  delle
eventuali opere costruite rimane acquisita alla Regione.

ARTICOLO 27
(Finalità dell'amministrazione )

1.  L'amministrazione  del  patrimonio  agricolo-forestale  della
Regione e  dei beni  in affidamento  ai  sensi  dell'articolo  25
persegue i seguenti fini:

a) difesa del suolo e dell'assetto idrogeologico;
b) tutela   dell'ambiente,  del  paesaggio  e  delle  risorse  di
   particolare interesse naturalistico, culturale e storico;
c) difesa del bosco dagli incendi, dai parassiti e da altre cause
   avverse;
d) difesa delle dune e delle pinete litoranee;
e) tutela  della biodiversità  e protezione  della flora e della
   fauna;
f) promozione  dell'uso  sociale  del  bosco  e  delle  attività
   ricreativo-culturali ad esso correlate;
g) incremento della produzione legnosa e sviluppo delle attività
   di trasformazione del legno;
h) valorizzazione dei prodotti non legnosi e secondari del bosco;
i) promozione   delle    attività  economiche  nel  campo  della
   selvicoltura, dell'agricoltura,  dell'allevamento del bestiame
   e delle  attività connesse,  in particolar  modo  nelle  zone
   montane e depresse;
l) realizzazione   di    ogni    altro    intervento  rivolto  al
   potenziamento dell'economia  locale, in  particolar modo nelle
   zone montane e depresse.

ARTICOLO 28
(Complessi agricolo-forestali )

1.  L'amministrazione   del  patrimonio  agricolo-forestale,  ivi
compresi i beni in affidamento ai sensi dell'articolo 25, avviene
distintamente per  complessi di beni aventi struttura economica e
tecnica omogenea.

2. I  complessi del  patrimonio agricolo-forestale  sono definiti
dall'allegato B.

3. Eventuali  successive variazioni  ai complessi,  derivanti  da
nuove  acquisizioni  o  da  altre  cause,  sono  determinate  con
deliberazione  della   Giunta   regionale,   sentiti   gli   enti
competenti.

ARTICOLO 29
(Enti competenti)

1. L'amministrazione  dei  complessi  agricolo-forestali  di  cui
all'articolo 28 è effettuata dalle Comunità Montane, per quanto
riguarda i  beni esistenti nei rispettivi territori, e dai Comuni
per gli altri beni.

2.  Per  i  beni  ricadenti  nell'ambito  di  due  o  più  enti,
l'amministrazione è  effettuata  per  l'intero  complesso  dalla
Comunità Montana o dal Comune nel cui ambito territoriale ricade
almeno il  settanta per  cento  della  superficie  del  complesso
medesimo.

3. Qualora  il complesso ricada nell'ambito territoriale di due o
più enti  e non  sussistano per nessuno di essi le condizioni di
cui al  comma 2,  le Comunità  Montane ed  i Comuni  interessati
possono  stipulare   convenzioni  per   l'esercizio   in   comune
dell'amministrazione del  complesso. Convenzioni  possono  essere
stipulate anche per l'esercizio in comune dell'amministrazione di
due o più complessi.

4. Gli  atti della  programmazione  regionale  possono  prevedere
forme di  incentivazione finanziaria  al fine  di  promuovere  la
stipulazione delle convenzioni di cui al comma 3.

5. Nel  caso in  cui le  Comunità Montane ed i Comuni competenti
non stipulino  le convenzioni di cui al comma 3, primo periodo, i
piani  di   gestione  di   cui  all'articolo  30  e  le  proposte
d'intervento indicate  negli atti  della programmazione regionale
devono essere predisposti dagli enti competenti in forma unitaria
per l'intero  complesso, tramite  conferenza di  servizi promossa
dall'ente in cui ricade la maggior parte del complesso.

6. L'ente  competente all'amministrazione dei complessi agricolo-
forestali è  indicato  nell'allegato  B  in  corrispondenza  dei
singoli complessi.  La deliberazione  della Giunta regionale, che
determina  le  successive  variazioni  dei  complessi,  ai  sensi
dell'articolo 28, comma 3, indica anche l'eventuale variazione di
titolarità della competenza.

7. Il Consiglio regionale, qualora ricorrano particolari esigenze
di carattere funzionale, economico ovvero ambientale, su proposta
della Giunta, può affidare l'amministrazione di taluni complessi
a soggetti pubblici diversi da quelli di cui al comma 1.

ARTICOLO 30
(Piano di gestione)

1. L'amministrazione dei singoli complessi di cui all'articolo 28
è effettuata  sulla base  di un piano di gestione riferito ad un
periodo minimo di dieci anni.

2. Il  piano di  gestione, nell'ambito  delle  finalità  di  cui
all'articolo 27, definisce:

a) la coltura e l'assestamento dei boschi;
b) la ripresa legnosa e il piano dei tagli;
c) l'uso   e  la  coltivazione  dei  terreni  non  boscati  e  le
   produzioni extra-silvane;
d) l'assestamento faunistico;
e) l'uso dei fabbricati;
f) la  conservazione attiva dei beni con particolare destinazione
   d'uso;
g) le  acquisizioni per  accorpamento e razionale ampliamento del
   complesso,  le   dismissioni  di  immobili  e  le  concessioni
   temporanee.

3.  Il   piano  di   gestione  è  coordinato  con  gli  atti  di
programmazione regionale  e provinciale e con i piani pluriennali
di sviluppo socio-economico delle Comunità Montane.

4. Il  piano di  gestione può,  per esigenze motivate, prevedere
interventi in  deroga alle disposizioni del regolamento forestale
di cui  all'articolo 39  dichiarate  derogabili  dal  regolamento
stesso.

5. Il  piano di  gestione è  adottato dagli  enti  competenti  e
presentato  alla   Regione  e   alla  Provincia   competente  per
territorio. Per  i  complessi  ricadenti  in  tutto  o  in  parte
nell'ambito di  un parco  nazionale, regionale,  provinciale o di
una riserva  naturale, il piano è trasmesso anche all'Ente parco
o all'organismo  di gestione.  La Provincia  esprime  il  proprio
parere entro  sessanta giorni dal ricevimento, comunicandolo alla
Regione e  all'ente competente.  Entro lo  stesso termine  l'Ente
parco o l'organismo di gestione rilasciano il nulla osta ai sensi
della legge  6 dicembre  1991, n.  394 "Legge  quadro sulle  aree
protette", articolo  13. Entro  novanta giorni dalla scadenza del
predetto termine,  il  Consiglio  regionale,  su  proposta  della
Giunta,  approva   il  piano,   con  eventuali  modificazioni  ed
integrazioni.

6. Il piano può essere aggiornato, nell'arco temporale della sua
validità, con le stesse procedure con cui è stato approvato.

7. Fino  all'approvazione del piano di gestione, i tagli boschivi
e gli  altri interventi  definiti dal piano medesimo ai sensi del
comma 2,  escluse le acquisizioni e le dismissioni di immobili di
cui alla  lettera g), sono autorizzati dalla Giunta regionale, su
presentazione  di   specifico   progetto   da   parte   dell'ente
competente, fatte salve le autorizzazioni di legge.

8. Con  l'autorizzazione di  cui al  comma 7  la Giunta regionale
indica la  destinazione degli  eventuali  proventi  di  gestione,
anche in deroga a quanto previsto dall'articolo 31.

ARTICOLO 31
(Proventi della gestione)

1. Gli  utili ricavati della gestione dei beni agricolo-forestali
sono reimpiegati per interventi di conservazione, miglioramento e
potenziamento dei  beni stessi  e sono destinati per il cinquanta
per cento  all'ente competente  e per il cinquanta per cento alla
Regione.

CAPO II
Patrimoni silvo-pastorali  degli enti  locali  e  di  altri  enti
pubblici

ARTICOLO 32
(Piano di gestione)

1. L'amministrazione  dei patrimoni  silvo-pastorali dei  Comuni,
degli altri  enti locali  e pubblici  è effettuata sulla base di
piani di gestione, riferiti ad un periodo minimo di dieci anni.

2. Il piano di gestione prevede fra l'altro:

a) la coltura e l'assestamento dei boschi;
b) la ripresa legnosa ed il piano dei tagli;
c) l'uso e il miglioramento dei pascoli;
d) le produzioni forestali non legnose;
e) la  conservazione attiva dei beni con particolare destinazione
   d'uso;
f) la   percentuale  degli  utili  di  gestione  reimpiegati  per
   interventi  di   conservazione,  difesa  e  miglioramento  del
   patrimonio.

3. La  Provincia approva il piano di gestione adottato dal Comune
o dagli  altri enti  pubblici proprietari  entro  novanta  giorni
dalla data  di  ricevimento  del  piano  medesimo.  Nel  caso  di
patrimonio ricadente  in più Province è competente la Provincia
nel  cui   ambito  territoriale   ricade  la  maggior  parte  del
patrimonio stesso,  sentite le  altre Province  interessate.  Nel
caso di  patrimonio ricadente  in tutto o in parte nell'ambito di
un parco  nazionale, regionale,  provinciale  o  di  una  riserva
naturale l'approvazione  del piano  di gestione è subordinata al
nulla osta  dell'Ente parco  o  dell'organismo  di  gestione,  da
rilasciarsi ai sensi della l. 394/1991 articolo 13.

4. Il  piano di  gestione può,  per esigenze motivate, prevedere
interventi in  deroga alle disposizioni del regolamento forestale
di cui  all'articolo 39  dichiarate  derogabili  dal  regolamento
stesso.

5. Fino  all'approvazione del  piano di gestione, i singoli tagli
di utilizzazione  dei  boschi  dei  Comuni  e  degli  altri  enti
pubblici sono  soggetti a  nulla osta della Provincia. Con l'atto
di nulla  osta la Provincia stabilisce la percentuale degli utili
derivanti dal taglio da destinare ad interventi di conservazione,
difesa e  miglioramento dei  boschi, in  misura non  inferiore al
venti per cento.

6. I  tagli straordinari  che eccedono le previsioni del piano di
gestione sono  soggetti all'autorizzazione  e  all'accantonamento
della quota parte degli utili di cui al comma 5.

ARTICOLO 33
(Gestione associata)

1. Gli  enti locali  e gli  enti pubblici  possono amministrare i
beni silvo-pastorali  di loro  proprietà in  forma associata  ai
sensi della  legge 8  giugno  1990,  n.  142  "Ordinamento  delle
autonomie locali" e successive modificazioni.

2. Possono inoltre essere costituite associazioni forestali fra i
proprietari  pubblici   e  proprietari  privati  di  beni  silvo-
pastorali ai sensi dell'articolo 19.

3. L'amministrazione  associata ha  lo scopo  di gestire  in modo
programmnato il  patrimonio  silvo-pastorale  di  proprietà  dei
soggetti  associati  e,  nelle  aree  montane,  di  promuovere  e
realizzare  ogni   altra  azione   volta  alla   tutela  e   alla
valorizzazione del patrimonio amministrato.

4. La  Comunità Montana e la Provincia nei territori non montani
esercitano l'attività di promozione delle associazioni di cui ai
commi 1 e 2.

CAPO III
Patrimoni collettivi

ARTICOLO 34
(Boschi di proprietà collettiva)

1. I boschi di originaria proprietà dei residenti di un Comune o
di una comunità autonoma, ora Frazione, imputati al Comune, alla
Frazione o  ad Associazione  agraria comunque  denominata o dagli
stessi posseduti, costituiscono beni collettivi o civici.

ARTICOLO 35
(Inventario)

1. La  Regione redige  l'inventario dei  beni  collettivi  silvo-
pastorali con  annotazione nel  registro dei  beni  immobili,  ai
sensi della  legge 31 gennaio 1994, n. 97 "Nuove disposizioni per
le zone montane" articolo 3, comma 1, lettera b), numero 3).

2.  L'inventario   è  redatto   a  seguito   degli  accertamenti
effettuati  ai   sensi  della  legge  16  giugno  1927,  n.  1766
"Conversione in  legge del RD 22 maggio 1924, n. 751, riguardante
il riordinamento  degli usi  civici nel  Regno, del  RD 28 agosto
1924, n.  1484, che modifica l'articolo 26 del RD 22 maggio 1924,
n. 751,  e del  RD 16  maggio 1926, n. 895, che proroga i termini
assegnati dall'articolo  2 del R.DL 22 maggio 1924, n. 751" ed è
pubblicato, per  ogni singolo  Comune, nel  Bollettino  ufficiale
della Regione.

ARTICOLO 36
(Amministrazione dei beni collettivi)

1.  All'amministrazione   dei  boschi  di  proprietà  collettiva
provvedono in  modo autonomo  e separato  gli ASBUC  o gli  altri
organismi di  gestione per  la cui  elezione si provvede ai sensi
della L.278/1957.

2. In  assenza  dell'ASBUC,  all'amministrazione  dei  boschi  di
proprietà collettiva provvede il Comune con bilancio separato.

3.  L'amministrazione   dei  boschi   appartenenti  a  proprietà
collettiva  è   regolata  dalla  disciplina  per  la  proprietà
privata.

TITOLO V
TUTELA DEL BOSCO

CAPO I
Vincoli e Prescrizioni

ARTICOLO 37
(Vincoli sui territori coperti da boschi)

1. Tutti  i territori coperti da boschi sono sottoposti a vincolo
idrogeologico e a vincolo paesaggistico.

2. I  cambiamenti di  destinazione d'uso  dei  suoli  coperti  da
bosco, le  trasformazioni del  bosco  e  gli  imboschimenti  sono
soggetti alla  valutazione d'impatto ambientale (VIA) nei casi di
cui alla  legge regionale  3 novembre  1998,  n.  79  "Norme  per
l'applicazione della valutazione d'impatto ambientale".

ARTICOLO 38
(Vincolo idrogeologico sugli altri territori)

1. Oltre  ai terreni coperti da boschi, sono sottoposti a vincolo
idrogeologico i  terreni ricompresi  nelle  zone  determinate  ai
sensi  del   regio  decreto  legge  30  dicembre  1923,  n.  3267
"Riordinamento e  riforma della legislazione in materia di boschi
e di terreni montani".

2. La  Provincia propone  le variazioni  alle  zone  non  boscate
sottoposte a  vincolo idrogeologico,  specificando i motivi delle
variazioni stesse in riferimento anche alle indicazioni dei piani
di bacino  di cui alla legge 18 maggio 1989, n. 183 "Norme per il
riassetto organizzativo  e funzionale  della difesa  del  suolo",
articolo 17.

3.  La   proposta  della   Provincia,  corredata  di  cartografia
catastale e topografica in scala non inferiore a 1:25.000, indica
i nuovi limiti delle zone sottoposte a vincolo idrogeologico.

4. La  proposta della  Provincia è inviata ai Comuni interessati
per territorio, che ne curano la pubblicazione nell'Albo pretorio
per sessanta  giorni consecutivi,  durante i  quali chiunque può
presentare osservazioni.  Entro i  successivi quindici  giorni, i
Comuni trasmettono  alla Provincia  un parere  sulla proposta  di
variazione unitamente alle osservazioni presentate.

5. Entro  sessanta giorni  dal ricevimento degli atti dei Comuni,
la Provincia adotta la proposta definitiva e la invia alla Giunta
regionale. Contestualmente  la Provincia  provvede  a  comunicare
agli interessati le decisioni sulle osservazioni presentate.

6. La  Giunta regionale  invia al Consiglio la proposta trasmessa
dalla Provincia, corredandola di un proprio parere.

7. Il  Consiglio  regionale  approva  la  variazione  delle  zone
vincolate con  deliberazione pubblicata  nel Bollettino ufficiale
della Regione.  La  deliberazione  diventa  esecutiva  il  giorno
successivo alla sua pubblicazione.

ARTICOLO 39
(Regolamento forestale)

1. Ai  fini della tutela e del corretto uso del bosco e dell'area
forestale, la  Provincia  redige  il  regolamento  forestale  con
riferimento  all'intero   territorio  provinciale   o  ad  ambiti
territoriali    subprovinciali    riconosciuti    omogenei    per
caratteristiche  fisiche,  vegetazionali,  economiche  o  d'altra
natura.

2. Il  regolamento forestale  disciplina anche  le attività  che
interessano i  terreni non boscati sottoposti a vincolo per scopi
idrogeologici.

3. Il regolamento forestale integra le norme di tutela, i vincoli
e le prescrizioni previsti dalla presente legge, si conforma alla
prescrizioni dei  piani  di  bacino  di  cui  alla  L.  183/1989,
articolo 17 e tiene altresì conto delle esigenze di tutela della
fauna selvatica e dei suoi habitat.

4. Il regolamento forestale disciplina in particolare:

a) per quanto riguarda i boschi:

   1. i tagli boschivi ed i piani dei tagli;
   2. la  conversione dei  boschi e la sostituzione di specie nei
      boschi stessi;
   3. la rinnovazione del bosco;
   4. la  ricostituzione  dei  boschi  degradati,  danneggiati  o
      distrutti;
   5. la tutela dei boschi in situazioni speciali;
   6. le  potature,  gli  sfolli,  i  diradamenti  e  altre  cure
      colturali;
   7. la  produzione, la  raccolta e l'utilizzazione dei prodotti
      forestali non legnosi;
   8. la coltura e la ricostituzione dei castagneti da frutto;
   9. la prevenzione e l'estinzione degli incendi boschivi;
   10. la  prevenzione e  la  lotta  ai  parassiti  delle  piante
      forestali;

b) per  tutti i  terreni, boscati  e non  boscati,  sottoposti  a
   vincolo idrogeologico:

   1. le  opere  connesse  ai  tagli  boschivi  e  l'esbosco  del
      legname;
   2. lo sradicamento di piante e ceppaie;
   3. il taglio e l'estirpazione degli arbusti e dei cespugli;
   4. la tutela delle piante forestali non ricomprese nei boschi;
   5. l'asportazione  di humus,  terreno e  cotico  erboso  e  la
      raccolta delle foglie;
   6. l'esercizio e le limitazioni al pascolo;
   7. le trasformazioni dei boschi;
   8. le  trasformazioni dei terreni saldi in terreni a periodica
      lavorazione;
   9. le altre trasformazioni di destinazione dei terreni;
   10. i  movimenti di  terreno e  la realizzazione  di opere  di
      qualsiasi natura;
   11. le  modalità di lavorazione dei terreni agrari e le opere
      di sistemazione superficiale delle acque meteoriche.

ARTICOLO 40
(Approvazione del regolamento forestale)

1. Il  Consiglio regionale, entro sei mesi dall'entrata in vigore
della presente  legge, approva  direttive  contenenti  criteri  e
modalità a  cui le  Province si devono attenere per la redazione
del regolamento forestale.

2. Entro  sei mesi  dalla comunicazione dell'atto di cui al comma
1, la Provincia adotta il regolamento forestale e lo trasmette ai
Comuni,  presso   i  quali   è  depositato  per  trenta  giorni.
Dell'avvenuto deposito  è dato  avviso, a  cura della Provincia,
nel Bollettino  ufficiale della  Regione ed attraverso i mezzi di
comunicazione maggiormente diffusi in ambito provinciale.

3.  Nei  trenta  giorni  successivi  al  deposito  chiunque  può
presentare osservazioni.

4. Entro  i successivi sessanta giorni la Provincia, tenuto conto
delle  osservazioni,   approva  il   regolamento  forestale.   Il
regolamento è  pubblicato nel Bollettino ufficiale della Regione
e  diventa   esecutivo  il   giorno  successivo   alla  data   di
pubblicazione.

5. Con  le procedure  indicate dal  presente articolo si provvede
anche alla revisione del regolamento forestale.

ARTICOLO 41
(Trasformazione del bosco)

1. Costituisce  trasformazione  del  bosco  ogni  intervento  che
comporti l'eliminazione  della vegetazione  forestale, al fine di
utilizzare  il   terreno  su  cui  la  stessa  è  insediata  per
destinazioni diverse da quella forestale.

2.   La   trasformazione   del   bosco   riveste   carattere   di
eccezionalità ed è consentita esclusivamente nei casi e secondo
la disciplina previsti dalla presente legge.

3. La  Provincia, in  sede di  parere sulla conformità del piano
strutturale del  Comune alle  prescrizioni del Piano territoriale
di coordinamento  (PTC.), ai  sensi dell'articolo  25 della legge
regionale 16  gennaio 1995,  n.  5  "Norme  per  il  governo  del
territorio" e  successive  modificazioni,  si  esprime  in  forma
specifica in  relazione alle  previsioni  di  trasformazione  dei
boschi.

ARTICOLO 42
(Autorizzazione alla trasformazione)

1. La  trasformazione dei boschi è subordinata ad autorizzazione
da parte  della Provincia  ai fini del vincolo idrogeologico e ad
autorizzazione del  Comune ai  fini  del  vincolo  paesaggistico;
l'autorizzazione  del   Comune  è   rilasciata  ai  sensi  della
legislazione regionale  vigente e nel rispetto delle procedure di
cui al  decreto legislativo  29 ottobre 1999, n. 490 "Testo unico
delle disposizioni  legislative in  materia di  beni culturali  e
ambientali, a  norma dell'articolo  1 della  legge 8 ottobre 1997
n.352".

2. Nei  territori sottoposti  a vincolo  idrogeologico  ai  sensi
dell'articolo 38,  sono altresì soggette ad autorizzazione della
Provincia:

a) la  trasformazione dei  terreni saldi  in terreni  soggetti  a
   periodica lavorazione;
b) la trasformazione della destinazione d'uso dei terreni;
c) la  realizzazione di  ogni opera  e movimento  di terreno  che
   possa  alterare   la  stabilità   dei  terreni  stessi  e  la
   regimazione delle acque.

3.  Per   le  trasformazioni   ed  opere  che  sono  soggette  ad
autorizzazione  paesaggistica  o  comunque  ad  autorizzazione  o
concessione    ai     sensi    della    normativa    urbanistica,
l'autorizzazione  della  Provincia  è  acquisita  d'ufficio  dal
Comune prima  del rilascio  dell'autorizzazione o  concessione di
competenza.

4. La  Provincia, nel  regolamento forestale, individua i casi in
cui  il   rilascio  della  autorizzazione  ai  fini  del  vincolo
idrogeologico può  avvenire tramite silenzio-assenso e quelli in
cui  l'autorizzazione   medesima  può   essere   sostituita   da
dichiarazione d'inizio dei lavori.

5.  Ai   fini  della   sostituzione  dell'autorizzazione  con  la
dichiarazione d'inizio  dei lavori,  la Provincia definisce norme
tecniche relative all'esecuzione dei lavori.

6. Le  procedure semplificate  di cui  al comma  4 riguardano  le
opere ed  i lavori  che per loro natura ed entità non comportano
trasformazione  permanente  di  boschi,  rilevanti  movimenti  di
terreno e rischi di dissesto idrogeologico.

ARTICOLO 43
(Divieti di trasformazione)

1. è  vietata la  trasformazione  dei  terreni  rimboschiti  con
finanziamento o  contributo finanziario  pubblico, fatti  salvi i
casi in  cui le  norme che  prevedono  il  contributo  consentano
espressamente  tale   trasformazione  e   i  casi   in   cui   la
trasformazione sia  necessaria  per  la  realizzazione  di  opere
pubbliche.

2. è  altresì vietata  la trasformazione dei boschi distrutti o
danneggiati dal  fuoco, secondo quanto previsto dall'articolo 76,
comma 7.

3. Per  la realizzazione di opere di pubblico interesse o per gli
interventi espressamente  previsti dal  regolamento forestale, la
Provincia,  in   sede  di  rilascio  dell'autorizzazione  di  cui
all'articolo 42, può rimuovere il divieto di cui al comma 1.

4. Per  la realizzazione di opere o interventi che interessano il
territorio di  più Province si procede a mezzo di conferenza dei
servizi ai  sensi della  normativa  vigente.  La  conferenza  dei
servizi è  promossa dalla  Provincia che  ha  la  competenza  in
ordine  al   provvedimento  amministrativo  finale  sull'opera  o
intervento da realizzare.

ARTICOLO 44
(Rimboschimento compensativo )

1. La trasformazione del bosco, di cui agli articoli 41 e 42, che
comporti la  sua eliminazione per una superficie superiore a 2000
metri quadrati,  è compensata dal rimboschimento di terreni nudi
di  pari   superficie.  Il   rimboschimento  è   soggetto   alle
disposizioni di cui al DLgs 490/1999.

2. Il  rimboschimento compensativo  è attuato a cura e spese del
beneficiario dell'autorizzazione alla trasformazione boschiva. In
caso  di  inerzia  del  beneficiario,  la  Provincia  provvede  a
realizzare il  rimboschimento, ponendo  i relativi oneri a carico
del beneficiario medesimo.

3. La Provincia prescrive le modalità e i tempi d'attuazione del
rimboschimento compensativo  e i terreni che ne sono interessati,
avendo  cura   che  gli   stessi  ricadano,  ove  possibile,  nel
territorio provinciale  dell'area omogenea individuata dagli atti
della programmazione regionale.

4. La  Provincia può  richiedere un  deposito cauzionale o altre
garanzie finanziarie al beneficiario.

5.  Qualora   non  siano   reperibili  terreni  da  destinare  al
rimboschimento compensativo,  la Provincia  subordina il rilascio
dell'autorizzazione alla  trasformazione boschiva  al  versamento
del costo  presunto del  rimboschimento stesso,  che destina alla
realizzazione  degli   interventi   di   cui   all'articolo   10,
nell'ambito della sua attività programmata.

6.  Qualora   la  trasformazione   del  bosco   comporti  la  sua
eliminazione  per   una  superficie  superiore  a  5  ettari,  la
Provincia ne  dà comunicazione  alla Giunta regionale che, entro
novanta  giorni   dal  ricevimento   della  comunicazione,   può
prescrivere  le   modalità   ed   i   tempi   d'esecuzione   del
rimboschimento   compensativo   o   degli   interventi   di   cui
all'articolo 10  e prevedere  che i  terreni interessati ricadano
anche nel territorio di altre Province.

ARTICOLO 45
(Conversione del bosco e sostituzione di specie)

1. è  vietata la  conversione dei  boschi d'alto fusto in boschi
cedui.  Il   divieto  comprende   anche  le  fustaie  transitorie
provenienti dalle conversioni dei cedui.

2.  è  vietata  la  conversione  dei  cedui  composti  in  cedui
semplici.

3. è  vietata la  sostituzione di specie forestali autoctone con
specie esotiche  e di  specie definitive  con specie  pioniere  o
preparatorie.

4.  Per   motivi  di   difesa  fitosanitaria,   di   salvaguardia
idrogeologica, di  ricerca e  sperimentazione, la  Provincia può
autorizzare la conversione del bosco o la sostituzione di specie,
in deroga  ai divieti di cui al presente articolo, fermo restando
il rispetto delle disposizioni di cui al DLgs 490/1999.

5.  Per   motivi  di  difesa  fitosanitaria  la  Provincia  può,
altresì, imporre  al proprietario  la conversione del bosco o la
sostituzione di  specie, anche  in deroga  ai divieti  di cui  al
presente articolo,  fermo restando il rispetto delle disposizioni
di cui al DLgs 490/1999.

ARTICOLO 46
(Taglio dei boschi)

1. Entro  il 30  giugno di  ogni anno,  la Provincia individua la
superficie  massima   che,  nei   dodici  mesi  successivi  al  1
settembre,  può   essere  sottoposta  a  tagli  suscettibili  di
determinare oltre  il settanta per cento di scopertura del suolo.
La superficie  massima  utilizzabile  per  i  predetti  tagli  è
determinata per  singolo  bacino  o  sottobacino  idrografico  in
funzione  delle   sue   caratteristiche   ambientali,   in   modo
particolare idrogeologiche,  della tipologia  dei  boschi  e  dei
tagli boschivi.

2.  Il  regolamento  forestale  determina  le  modalità  per  la
corretta applicazione del limite ai tagli di cui al comma 1.

3. Il taglio raso dei boschi d'alto fusto è vietato ad eccezione
dei casi espressamente previsti dal regolamento forestale

ARTICOLO 47
(Autorizzazione al taglio)

1. Il regolamento forestale disciplina i tagli boschivi.

2. I  tagli boschivi,  di utilizzazione  o ad  ogni  altro  scopo
destinati, sono  subordinati ad  autorizzazione della  Provincia.
L'autorizzazione può  contenere vincoli  e  prescrizioni  ed  è
rilasciata entro quarantacinque giorni dalla richiesta.
3.  L'autorizzazione   non  è   richiesta  per   il  taglio  del
soprassuolo boschivo  connesso all'attuazione  di  trasformazioni
autorizzate ai sensi dell'articolo 42.

4. La  Provincia, nel regolamento forestale, individua, i casi in
cui il  rilascio dell'autorizzazione  di  cui  al  comma  2  può
avvenire   tramite    silenzio-assenso   e    quelli    in    cui
l'autorizzazione medesima può essere sostituita da dichiarazione
di taglio.

5. Sono  comunque soggetti  a sola dichiarazione, in sostituzione
dell'autorizzazione, da  presentare  almeno  venti  giorni  prima
dell'inizio dei  lavori, i  seguenti tagli,  purchè eseguiti  in
conformità alle disposizioni del regolamento forestale:

a) di    utilizzazione  di  boschi  cedui  trattati  a  raso  che
   presentino le seguenti caratteristiche:

   1. età compresa tra il turno minimo prescritto e due volte il
      turno stesso e comunque non superiore ai trentasei anni;
   2. dotazione  di matricine  inferiore a duecento per ettaro o,
      comunque,  con   un'area  d'insidenza   delle  chiome   non
      superiore al settanta per cento della superficie;
   3. estensione della tagliata inferiore a 5 ettari, comprese le
      superfici di  bosco contigue  che siano  state  oggetto  di
      taglio nei  tre anni  precedenti o  che risultino prive del
      soprassuolo a  causa d'incendi  o di altre cause naturali o
      antropiche. La  contiguità è  interrotta dal  rilascio di
      fasce boscate di almeno 100 metri di larghezza;

b) di  utilizzazione di  boschi cedui  trattati a  sterzo  i  cui
   polloni di  maggior diametro  non abbiano  superato l'età  di
   trentasei anni ed entro i limiti di superficie di cui al punto
   a);
c) di  utilizzazione di cedui di robinia, di salice o di nocciolo
   entro i limiti di superficie di cui al punto a);
d) di diradamento delle fustaie;
e) di avviamento di boschi cedui all'alto fusto;
f) a scopo fitosanitario.

6. Entro  il termine  dei venti  giorni di  cui al  comma  5,  la
Provincia può  dettare prescrizioni  integrative necessarie alla
migliore esecuzione del taglio ed alla tutela del bosco.

7. Sono  altresì soggetti  a sola  dichiarazione, da  presentare
almeno  venti  giorni  prima  dell'inizio  dei  lavori,  i  tagli
previsti nei piani dei tagli di cui all'articolo 48, nei piani di
coltura di  cui all'articolo  67 e  nei piani  di gestione di cui
all'articolo 30 ed all'articolo 32.

8. Nei  casi in  cui sia  prevista  la  rinnovazione  artificiale
posticipata del  soprassuolo oggetto di taglio, la Provincia può
richiedere la preventiva costituzione di un deposito cauzionale a
garanzia dell'esecuzione dei relativi lavori.

9. I  tagli boschivi  di cui  al presente  articolo sono soggetti
alle disposizioni di cui al DLgs n. 490/1999.

ARTICOLO 48
(Piano dei tagli)

1. Il taglio del bosco può essere attuato sulla base di un piano
pluriennale della durata minima di cinque anni.

2. Il  piano dei  tagli, compreso  quello contenuto  nel piano di
gestione  forestale   di  proprietà   pubbliche  e  private  con
l'esclusione del  piano di  gestione di  cui all'articolo  30, è
approvato dalla Provincia.

3.  La   Provincia  disciplina,  nel  regolamento  forestale,  le
modalità per la redazione del piano dei tagli.

4. Il  piano  dei  tagli  è  obbligatorio  per  le  aziende  che
comprendono boschi  di superficie  complessiva  superiore  a  100
ettari. Per  le aziende ricadenti in più Province, è competente
la Provincia  nel cui  territorio è posta la maggior parte della
superficie boscata.

5. L'obbligo  del piano  di cui  al comma  4 decorre trascorso un
anno dalla pubblicazione del regolamento forestale.

6. Le disposizioni contenute nel piano dei tagli prevalgono sulle
norme  del   regolamento   forestale   dichiarate   espressamente
derogabili dal regolamento stesso.

ARTICOLO 49
(Opere connesse al taglio dei boschi)

1. Sono  opere connesse  al taglio  dei boschi  quelle necessarie
all'esecuzione dei  lavori di  taglio e  d'esbosco  dei  prodotti
legnosi. Esse comprendono:

a) la  manutenzione ordinaria  e  straordinaria  e  l'adattamento
   funzionale  delle   strade  e   piste  forestali,  inclusa  la
   realizzazione delle  opere necessarie  alla regimazione  delle
   acque superficiali;
b) la  realizzazione  di  piste  temporanee  d'esbosco,  che  non
   comportino rilevanti  movimenti e  modificazioni  morfologiche
   del terreno  e che  siano oggetto di ripristino al termine dei
   lavori;
c) la  realizzazione, senza  l'ausilio di  mezzi meccanici per la
   movimentazione di  terreno, di nuovi sentieri o mulattiere per
   l'accesso ai boschi di persone o bestiame da soma;
d) la   realizzazione    di  condotte  o  canali  temporanei  per
   l'avvallamento ed  il trascinamento  del legname  e  di  linee
   d'esbosco con  teleferiche, gru  a cavo  o similari,  che  non
   comportino asportazione  di ceppaie  e che  siano  oggetto  di
   ripristino al termine dei lavori;
e) la  realizzazione di  imposti e  piazzali  temporanei  per  il
   deposito del  legname, che  siano  oggetto  di  ripristino  al
   termine dei lavori.

2. Il  regolamento forestale  disciplina l'esecuzione delle opere
di cui al comma 1.

3. L'esecuzione  delle opere  di cui  al comma  1 è  soggetta ad
autorizzazione  della   Provincia,  da  rilasciarsi  comunque  in
riferimento  a   tagli  boschivi   da  attuare   in   conformità
all'articolo 47,  previa valutazione  della compatibilità  delle
opere   medesime   con   l'assetto   idrogeologico   dei   boschi
interessati. L'autorizzazione  della Provincia  non è  richiesta
per  i   lavori  di   manutenzione  ordinaria   della  viabilità
esistente.

4. La  Provincia, nel  regolamento forestale, individua i casi in
cui, per  l'esecuzione di  opere  di  manutenzione  straordinaria
della  viabilità   forestale  esistente,  l'autorizzazione  può
essere  sostituita  da  dichiarazione  d'inizio  dei  lavori.  La
Provincia, a  tal fine, definisce norme tecniche per l'esecuzione
dei lavori.

5. Nei  casi in  cui sia prescritto il ripristino dello stato dei
luoghi al  termine dei  lavori, la  Provincia può  richiedere la
preventiva  costituzione   di  un  deposito  cauzionale  o  altre
garanzie finanziarie.

6. Alle  opere connesse  al taglio  dei boschi di cui al presente
articolo si applicano le disposizioni di cui al DLgs n. 490/1999.

ARTICOLO 50
(Epoca del taglio )

1. La  Provincia  determina  l'epoca  del  taglio  del  bosco  in
funzione  delle   specie  che  lo  compongono,  delle  sue  forme
colturali,   delle   condizioni   stazionali,   vegetazionali   e
fitosanitarie ed in relazione ai periodi riproduttivi della fauna
selvatica.

2. L'epoca  del taglio  è stabilita  dal  regolamento  forestale
secondo calendari riferiti ai principali tipi di bosco.

ARTICOLO 51
(Sradicamento di piante e ceppaie)

1. Nei  boschi e nei terreni vincolati per scopi idrogeologici è
vietato lo  sradicamento di  piante forestali  e di ceppaie vive,
fatti salvi  i casi  in cui  lo sradicamento  medesimo  si  renda
necessario per  l'esecuzione di  opere autorizzate ai sensi della
presente legge  e i  casi particolari  previsti  dal  regolamento
forestale.

2. Il  regolamento forestale  indica, altresì,  i casi in cui lo
sradicamento di  piante morte  e di  ceppaie secche  è vietato o
soggetto ad autorizzazione della Provincia.

ARTICOLO 52
(Boschi in situazioni speciali)

1. Sono  considerati in situazione speciale i boschi di qualunque
specie, governo  e trattamento  e  di  qualsiasi  estensione  che
assolvono a  specifiche  funzioni  ambientali  e  paesaggistiche.
Rientrano, tra  gli altri,  nei boschi  in,  situazioni  speciali
quelli ubicati:

a) su  terreni instabili, su terreni in forte pendenza o comunque
   particolarmente esposti  a fenomeni  di  erosione  o  in  aree
   soggette a valanghe;
b) sulle  cime o  lungo i  crinali ove  sono  presenti  rilevanti
   limitazioni allo sviluppo della vegetazione;
c) al  limite della  vegetazione arborea, entro una fascia di 300
   metri di larghezza dal mare o lungo i corsi d'acqua.

2. Nell'ambito  dei boschi  di  cui  al  comma  1,  la  Provincia
individua e descrive in appositi elenchi quelli da assoggettare a
particolari norme di tutela, indicate dal regolamento forestale e
specificate dagli elenchi stessi.

3. Gli  elenchi sono  pubblicati per  trenta giorni  all'Albo dei
Comuni nei  quali i  boschi sono  situati. Nei  successivi trenta
giorni  chiunque   può   presentare   osservazioni.   I   Comuni
trasmettono, entro  dieci giorni, gli elenchi con le osservazioni
alla Provincia che li approva.

4. La  Provincia aggiorna  gli elenchi  di cui  al comma 2 con le
procedure di cui al comma 3.

5. La  Provincia utilizza  gli elenchi  di cui  al  comma  2  per
redigere l'inventario dei boschi in situazioni speciali.

ARTICOLO 53
(Coltivazione della sughera)

1. L'estrazione  del sughero  dalla quercia sughera è consentita
solo quando  il fusto  abbia raggiunto  una circonferenza  di  60
centimetri misurata  a metri  1,30 da  terra e  sopra scorza.  La
parte di fusto decorticata non deve superare in altezza il doppio
della misura della circonferenza.

2. Nessuna  operazione di  estrazione del  sughero è,  comunque,
consentita prima  che il  sughero abbia  raggiunto l'età di nove
anni.

3. L'estrazione del sughero è consentita nel periodo 15 maggio -
31 agosto.

4. La  Provincia può  autorizzare, in  presenza  di  particolari
situazioni colturali,  turni inferiori  ai nove anni e periodi di
estrazione diversi da quanto stabilito nel comma 3.

5. Il  taglio delle  sughere e  l'esercizio delle colture agrarie
nelle sugherete è autorizzato dalla Provincia.

ARTICOLO 54
(Coltivazione dei castagneti da frutto)

1. Nei castagneti da frutto è consentito, a fini colturali:

a) il taglio e l'estirpazione degli arbusti;
b) la  capitozzatura e  la sostituzione  delle piante morte o non
   più produttive.

2. Il  regolamento forestale  disciplina le  operazioni colturali
nei castagneti  da frutto e prevede i casi in cui è richiesta la
comunicazione   preventiva   delle   operazioni   medesime   alla
Provincia.

3. Il taglio dei castagni non finalizzato alla sostituzione delle
piante morte  o non  più produttive  e l'esercizio delle colture
agrarie nei  castagneti sono  soggetti  ad  autorizzazione  della
Provincia.

ARTICOLO 55
(Piante forestali non ricomprese nei boschi)

1. Il  regolamento forestale  stabilisce le norme di tutela delle
piante forestali  isolate, a gruppi, a filari o costituenti siepi
non ricomprese  nei boschi  di cui all'articolo 3 e situate al di
fuori dei centri urbani.

2. Il  regolamento forestale  stabilisce, altresì,  le norme  di
tutela  delle   formazioni  forestali   che  non   presentano  le
dimensioni, la densità o copertura del suolo di cui all'articolo
3.

3. La  Provincia, con  il regolamento forestale, individua i casi
in cui  il taglio  delle  piante  di  cui  al  comma  1  e  delle
formazioni  forestali   di  cui   al  comma   2  è  soggetto  ad
autorizzazione o a preventiva dichiarazione.

ARTICOLO 56
(Taglio degli arbusti)

1. Il  taglio degli  arbusti e  dei cespugli  nei  boschi  e  nei
terreni vincolati  per  scopi  idrogeologici  è  consentito  nel
rispetto delle modalità previste dal regolamento forestale.

2. L'estirpazione  degli arbusti  e dei cespugli nei boschi e nei
terreni vincolati per scopi idrogeologici è vietata salvo i casi
in cui  sia necessaria per la realizzazione delle trasformazioni,
delle opere  e dei  movimenti di  terreno  autorizzati  ai  sensi
dell'articolo 42  e dell'articolo  49 e  per la manutenzione e la
ripulitura  delle   opere  idrauliche,  idraulico  forestali,  di
bonifica e dei corsi d'acqua.
3. L'estirpazione degli arbusti è, altresì, consentita nei casi
previsti e disciplinati dal regolamento forestale.

ARTICOLO 57
(Difesa fitosanitaria)

1.  La  Provincia,  avvalendosi  dell'Agenzia  regionale  per  la
protezione ambientale  della Toscana  (ARPAT) di  cui alla  legge
regionale  18   aprile  1985,  n.  66  "Istituzione  dell'Agenzia
regionale  per   la  Protezione   Ambientale  della   Toscana"  e
successive modificazioni,  controlla lo  stato fitosanitario  dei
boschi  e   la  corretta   applicazione  delle   forme  di  lotta
obbligatoria ai sensi della normativa vigente.

2. I  proprietari ed  i  possessori  di  boschi  danno  immediata
comunicazione  alla   Provincia  della   presenza   di   attacchi
parassitari dannosi  alle  piante  ed  all'ambiente  e  di  danni
fitosanitari d'altra  origine. La  Provincia ne  informa l'ARPAT,
che provvede ad indicare le norme ed i metodi di lotta.

3. I  proprietari e i possessori di boschi colpiti da parassiti o
da altre fitopatie sono tenuti ad eseguire a propria cura e spese
gli interventi  fitosanitari prescritti  dalla Provincia. In caso
di inerzia  del  proprietario  o  del  possessore,  la  Provincia
provvede agli  interventi fitosanitari ponendo i relativi oneri a
carico del soggetto inadempiente.

4. Se  i danni causati da parassiti o da altri agenti non possono
essere  efficacemente   contrastati  dal   solo  intervento   dei
proprietari o  dei possessori dei boschi, la Provincia predispone
progetti d'intervento  da realizzare nell'ambito degli atti della
programmazione  regionale  o  degli  interventi  urgenti  di  cui
all'articolo 4, comma 3.

5. Qualora  i danni  ai boschi  superino l'ambito provinciale, la
Giunta regionale  adotta direttive  per  il  coordinamento  delle
prescrizioni di cui al comma 3 o dei progetti di cui al comma 4.

6. Le  disposizioni di  cui al  presente articolo  si applicano a
tutte le aree forestali.

ARTICOLO 58
(Danni da fauna selvatica)

1. La  Provincia, al  fine di prevenire, monitorare e contenere i
danni provocati  ai boschi  dalla fauna  selvatica,  richiede  al
Comitato di gestione degli ambiti territoriali di caccia (A.T.C.)
di cui  alla legge  regionale 12  gennaio 1994, n. 3 "Recepimento
della legge  11 febbraio  1992, n.  157 - Norme per la protezione
della fauna  selvatica omeoterma  e per  il prelievo  venatorio",
agli Enti  parco regionali  ed agli  altri soggetti,  pubblici  e
privati, competenti per la gestione faunistica del territorio, la
predisposizione e la realizzazione di programmi d'intervento e di
progetti  volti   al  mantenimento   della  densità   faunistica
compatibile con l'ambiente.

2. La  prevenzione in  tutte le aree forestali ed il risarcimento
dei  danni   arrecati  dalla  fauna  selvatica  e  dall'attività
venatoria alle aree forestali in rinnovazione, fino ad un'altezza
media delle  piante di  3 metri,  sono soggetti alla normativa in
materia di danni all'agricoltura di cui alla LR 3/1994.

ARTICOLO 59
(Circolazione fuori strada)

1.  La   circolazione  dei   veicoli  a   motore  nei  boschi  è
disciplinata dalla  legge regionale  27 giugno 1994, n. 48 "Norme
in materia  di circolazione  fuori strada dei veicoli a motore" e
successive modificazioni.

2. Sono, altresì, disciplinati dalla LR 48/1994 la costruzione e
l'uso  di  impianti  e  percorsi,  fissi  o  temporanei,  per  lo
svolgimento di  attività  ricreative  o  agonistiche  con  mezzi
motorizzati idonei alla circolazione fuori strada.

ARTICOLO 60
(Abbandono di rifiuti)

1. è  vietato abbandonare  rifiuti nelle  aree forestali,  al di
fuori dei punti di raccolta appositamente indicati ed attrezzati.

2. I  Comuni e  le Comunità  Montane promuovono  e realizzano  i
punti di  raccolta di  cui al  comma 1  nelle  aree  maggiormente
frequentate.

3. L'abbandono  e il deposito incontrollato di rifiuti nei boschi
e nelle  aree forestali  sono sanzionati  ai  sensi  del  decreto
legislativo 5  febbraio 1997,  n. 22  "Attuazione delle direttive
91/156/CEE sui  rifiuti,  91/689/CEE  sui  rifiuti  pericolosi  e
94/62/CEE sugli  imballaggi  e  sui  rifiuti  di  imballaggio"  e
successive modificazioni.

ARTICOLO 61
(Alberi monumentali)

1. Per  gli alberi  monumentali si  applica la  disciplina di cui
alla  legge   regionale  13   agosto  1998,   n.  60   "Tutela  e
valorizzazione degli  alberi monumentali  e modifica  dell'art. 3
della legge regionale 11 aprile 1995, n. 49".

ARTICOLO 62
(Tutela della flora spontanea)

1. La  flora spontanea  delle aree  forestali e  dei terreni  non
soggetti a  coltivazione  è  tutelata  su  tutto  il  territorio
regionale  allo   scopo  di   preservarne   l'integrità   e   la
variabilità genetica.

2. Su  tutto il territorio regionale sono vietati la raccolta, il
taglio e  l'estirpazione delle specie di flora spontanea indicate
nell'allegato C.

3. La  Giunta regionale provvede all'aggiornamento dell'elenco di
cui  all'allegato   C,  anche   su  segnalazione  degli  istituti
scientifici e  delle associazioni  naturalistiche riconosciute  a
livello  nazionale.   L'elenco  aggiornato   è  pubblicato   nel
Bollettino ufficiale della Regione.

4.  Le   Province  e   le  Comunità   Montane  possono  adottare
disposizioni particolari  per la  tutela di  ambiti  territoriali
interessati dalla  presenza di  specie della  flora spontanea  di
rilevante importanza  ecologica locale,  ancorchè  non  inserite
nell'elenco di cui all'allegato C.

5.  I   divieti  di   cui  al  comma  2  non  si  applicano  alle
trasformazioni, ai  movimenti di terreno e alle opere autorizzate
ai sensi  dell'articolo  42  e  dell'articolo  49,  nonchè  alle
normali attività agro-silvo-pastorali.

ARTICOLO 63
(Raccolta dei prodotti secondari del bosco)

1.  Ai  fini  della  presente  legge  sono  considerati  prodotti
secondari del bosco:

a) i funghi epigei ed ipogei;
b) le fragole;
c) i lamponi;
d) i mirtilli;
e) le more di rovo;
f) le bacche di ginepro;
g) gli asparagi selvatici;
h) i muschi.

2. La  raccolta dei  funghi epigei  ed ipogei  è regolata  dalla
legge regionale  22 marzo  1999, n.  16 "Raccolta e commercio dei
funghi epigei spontanei" e successive modificazioni e dalla legge
regionale  11   aprile  1995,  n.  50  "Norme  per  la  raccolta,
coltivazione  e   commercio  dei  tartufi  freschi  e  conservati
destinati al  consumo e  per la  tutela  e  valorizzazione  degli
ecosistemi tartufigeni" e successive modificazioni.

3. La  raccolta degli  altri prodotti  secondari del bosco, fatti
salvi i  diritti del  proprietario o del possessore del fondo, è
consentita entro i limiti stabiliti dalla Giunta regionale.

4. La  raccolta dei  prodotti di  cui al comma 1, lettere da b) a
h), deve  essere effettuata  senza  l'ausilio  di  strumenti.  è
comunque vietato il taglio e lo sradicamento dell'intera pianta e
l'uso, per la raccolta dei frutti, di rastrelli e pettini.

5. Chi raccoglie, a fini di commercio, i prodotti di cui al comma
1, lettere  da b) ad h), può essere autorizzato, dalla Comunità
Montana e,  per i  territori non  montani,  dalla  Provincia,  ad
operare la  raccolta in  deroga ai  quantitativi stabiliti  dalla
Giunta  regionale   ed  alle   modalità  di   cui  al  comma  4.
L'autorizzazione, non  onerosa, viene rilasciata entro il termine
di   trenta    giorni   dalla    presentazione   della   domanda.
L'autorizzazione non  è richiesta  ai  soggetti  autorizzati  ai
sensi della  legge  6  gennaio  1931,  n.  99  "Disciplina  della
coltivazione, raccolta  e commercio  delle piante officinali". La
raccolta,  nel   caso  di   terreni  di  proprietà  privata,  è
consentita previo  assenso del  proprietario o del possessore del
fondo; nel  caso di  terreni appartenenti al patrimonio agricolo-
forestale della Regione, è soggetta a concessione.

6. La  raccolta dei prodotti secondari del bosco è vietata nelle
aree  rimboschite   prima  che   siano  trascorsi   cinque   anni
dall'impianto. Da  tale divieto  è escluso il proprietario od il
possessore del fondo.

7. La  Giunta regionale  può modificare l'elenco di cui al comma
1.

ARTICOLO 64
(Alberi di Natale)

1. La  produzione e  la commercializzazione  di abeti  o di altre
conifere destinate  ad alberi  di Natale,  provenienti da  vivai,
sono disciplinate dalla normativa vigente in materia di attività
vivaistica.

2. Il  trasporto e  la commercializzazione  di abeti  e di  altre
conifere  o   di  loro  parti  destinati  ad  alberi  di  Natale,
provenienti da  attività  selvicolturale,  sono  subordinati  al
rilascio da parte della Provincia di un attestato di provenienza.
Le singole  piante o  loro parti  devono  essere  muniti  di  uno
speciale contrassegno.

3. è  vietato il trasporto e la commercializzazione di piante di
abete e  di altre  conifere dotate  di apparato  radicale  e  non
provenienti da vivai.

4. La  Giunta regionale definisce, entro sei mesi dall'entrata in
vigore  della   presente  legge,  il  modello  dell'attestato  di
provenienza e  dei contrassegni.  Entro  lo  stesso  termine,  la
Provincia stabilisce  le procedure  per il  loro rilascio  e  per
l'apposizione dei contrassegni.

ARTICOLO 65
(Pascolo nei boschi)

1. Nei  boschi sono  consentiti il  pascolo  e  l'allevamento  di
selvaggina ungulata.

2. La Provincia, nel regolamento forestale, disciplina il pascolo
e  l'allevamento   nei  boschi   e  nelle   aree  forestali,  con
particolare riguardo  ai rimboschimenti, alle tagliate, alle aree
in rinnovazione,  ai boschi  degradati ed ai boschi in situazioni
speciali di cui all'articolo 52.

3. La  Provincia può,  altresì, disporre  divieti di  pascolo e
prevedere limiti  relativamente alle specie allevate e ai carichi
ammissibili.

ARTICOLO 66
(Arboricoltura da legno)

1.  L'arboricoltura  da  legno  attiene  ad  impianti  di  specie
forestali  destinate   alla  produzione   intensiva   di   legno,
realizzati in terreni non boscati.

2.  L'impianto   per  arboricoltura   da  legno  non  vincola  la
destinazione a  bosco del  terreno interessato  e non è soggetto
alla normativa  dettata dalla  presente legge per i boschi, fatte
salve le norme specificatamente indicate.

3. Chi intende realizzare un impianto di arboricoltura da legno o
il suo  espianto ne  dà comunicazione alla Provincia competente.
La Provincia  definisce  le  modalità  della  comunicazione  nel
regolamento forestale.  Sono fatte  salve  le  autorizzazioni  di
legge, in  particolare ai  fini del  vincolo idrogeologico  e  di
polizia delle acque pubbliche.

4.  La   Provincia  redige   l'inventario   degli   impianti   di
arboricoltura  da  legno  secondo  le  indicazioni  della  Giunta
regionale.

ARTICOLO 67
(Piano di coltura)

1. I  boschi, che sono stati costituiti, migliorati, ricostituiti
o  assoggettati  a  conversione  o  sostituzione  di  specie  con
finanziamento o  contributo finanziario pubblico, sono gestiti in
conformità ad un piano di coltura.

2. Il  piano, predisposto  dal proprietario  o dal possessore del
bosco ed approvato dalla Provincia entro novanta giorni dalla sua
presentazione,  individua   le  modalità  per  la  coltivazione,
l'utilizzazione e  la conservazione  del bosco  e provvede per un
arco di tempo non superiore a dieci anni.

3. Il  piano di  coltura può  essere richiesto  dalla  Provincia
anche per  la gestione di impianti di arboricoltura da legno e di
altri boschi.

4. Il  proprietario od il possessore del bosco può proporre alla
Provincia modifiche  al piano di coltura. La Provincia si esprime
entro sessanta  giorni dal ricevimento della proposta di modifica
o aggiornamento.

5. Le  disposizioni del  piano di  coltura prevalgono sulle norme
del regolamento forestale dichiarate espressamente derogabili dal
regolamento stesso.

ARTICOLO 68
(Autorizzazioni nei parchi e nelle riserve naturali)

1. Nell'ambito  di un  parco nazionale  la Provincia, ai fini del
rilascio delle  autorizzazioni di cui al presente capo, anche nel
caso  di   autorizzazioni  rilasciate  tramite  silenzio-assenso,
acquisisce  il   nulla  osta  dell'Ente  parco,  ai  sensi  della
L.394/1991 articolo 13.

2. L'acquisizione  del nulla  osta dell'Ente parco non modifica i
termini temporali della durata prevista per il procedimento.

3. Sono  fatte salve  le prescrizioni dei piani e regolamenti del
parco nazionale in merito agli interventi consentiti con semplice
comunicazione d'inizio dei lavori.

4. Nell'ambito  dei parchi  regionali, dei  parchi provinciali  e
delle riserve  naturali di  cui alla  legge regionale  11  aprile
1995, n.  49 "Norme  sui parchi,  le riserve  naturali e  le aree
naturali protette d'interesse locale", l'Ente parco o l'organismo
di gestione è competente al rilascio delle autorizzazioni di cui
al  presente   capo.  Le   autorizzazioni  si   conformano   alle
prescrizioni del  piano e  del  regolamento  del  parco  e  della
riserva naturale  o, in  assenza di  questi, si  conformano  alla
disciplina del regolamento forestale.

5. Per  i parchi  regionali della  Maremma, di  Migliarino  -  S.
Rossore e  Massaciuccoli e  delle Alpi  Apuane, le autorizzazioni
sono rilasciate contestualmente al nulla osta di cui all'articolo
20 della  legge regionale 16 marzo 1994, n. 24 "Istituzioni degli
enti parco  per la  gestione dei parchi regionali della Maremma e
di Migliarino,  San Rossore,  Massaciuccoli  -  Soppressione  dei
relativi consorzi"  e all'articolo  20 della  legge regionale  11
agosto 1997,  n. 65  "Istituzione dell'ente  per la  gestione del
parco regionale  delle Alpi  Apuane -  Soppressione del  relativo
consorzio". Per  i parchi  provinciali e  le riserve  naturali le
autorizzazioni sono  rilasciate contestualmente  al nulla osta di
cui agli articoli 14 e 18 della LR 49/1995.

CAPO II
Difesa dei boschi dagli incendi

ARTICOLO 69
(Organizzazione antincendi boschivi (AIB)

1. La  programmazione, la  predisposizione ed il coordinamento di
tutte le  attività di  prevenzione e  repressione degli  incendi
boschivi   realizzano   l'organizzazione   regionale   antincendi
boschivi (AIB).

ARTICOLO 70
(Competenze)

1. La Regione organizza l'AIB provvedendo, in particolare:

a) agli impianti di telecontrollo;
b) ai    servizi    aerei  di  controllo  del  territorio  e  per
   l'estinzione degli incendi boschivi;
c) alle telecomunicazioni, rilevamento dati e statistica;
d) alla  dichiarazione dello  stato di grave pericolosità per lo
   sviluppo degli incendi boschivi.

2. Le  Province, le  Comunità Montane, i Comuni e gli Enti parco
regionali esercitano,  con le  modalità attuative  previste  nel
piano operativo AIB di cui all'articolo 74, le funzioni relative:

a) all'avvistamento ed estinzione degli incendi;
b) alla  gestione dei  mezzi, delle  attrezzature e del personale
   per l'attività  di prevenzione  ed estinzione  degli  incendi
   boschivi.

3. Le  Province, le  Comunità Montane ed i Comuni che esercitano
le funzioni di cui all'articolo 29, svolgono altresì le funzioni
relative:

a) alla  realizzazione e  gestione di strutture ed infrastrutture
   per la prevenzione e l'estinzione degli incendi boschivi;
b) alla  realizzazione degli  interventi per  la salvaguardia del
   bosco  dagli  incendi  e  per  la  ricostituzione  delle  aree
   percorse dal fuoco.

ARTICOLO 71
(Repressione degli incendi)

1. Ferme  restando le competenze del Corpo dei Vigili del fuoco e
delle  altre  strutture  statali,  all'estinzione  degli  incendi
provvedono,  in   conformità  al  piano  operativo  AIB  di  cui
all'articolo 74:

a) il personale del Corpo forestale dello Stato;
b) le   squadre    d'intervento  organizzate  dai  Comuni,  dalle
   Comunità  Montane,   dalle  Province   e  dagli   Enti  parco
   regionali;
c) le  squadre costituite  da appartenenti  ad  associazioni  del
   volontariato di cui all'articolo 73.

ARTICOLO 72
(Obblighi degli Enti locali e degli Enti parco)

1. I  Comuni, le  Comunità Montane, le Province e gli Enti parco
regionali,  in   caso  di  incendio,  sono  tenuti  a  provvedere
all'immediata mobilitazione delle proprie squadre.

2. Il  personale  del  Corpo  forestale  dello  Stato  assume  la
direzione delle  operazioni  di  estinzione,  ferme  restando  le
competenze del  Corpo  dei  Vigili  del  fuoco.  In  assenza  del
personale del  Corpo forestale  dello Stato,  la direzione  delle
operazioni è  assunta dai  tecnici degli enti di cui al comma 1,
secondo  quanto   stabilito  dal   piano  operativo  AIB  di  cui
all'articolo 74.

3.  I   Comuni  provvedono  ad  assicurare  i  servizi  logistici
necessari per  le squadre  di pronto  intervento e  per gli altri
soggetti che  concorrono all'estinzione  dell'incendio, adottando
gli eventuali provvedimenti autoritativi.

4.  I   Comuni  assicurano,  altresì,  la  disponibilità  degli
automezzi  e  delle  macchine  operatrici  esistenti  nell'ambito
territoriale  di   competenza  e   utilmente  impiegabili   nelle
operazioni d'estinzione attraverso convenzioni con i proprietari,
fermo restando  il potere di requisizione del sindaco nei casi di
grave ed  urgente necessità,  come previsto dalla legge 20 marzo
1865, n. 2248, allegato E "Legge sul contenzioso amministrativo",
articolo 7.

ARTICOLO 73
(Volontariato)

1. Per  la prevenzione  e l'estinzione degli incendi boschivi, la
Regione e  gli enti  di cui  all'articolo 70  possono  impiegare,
previa convenzione, squadre delle associazioni di volontariato ai
sensi della  legge 11  agosto 1991,  n.  266  "Legge  quadro  sul
volontariato"  e   della  LR  28/1993  e  le  guardie  ambientali
volontarie (GAV)  di cui alla legge regionale 23 gennaio 1998, n.
7 "Istituzione del servizio volontario di vigilanza ambientale".

2. Il  piano operativo  AIB di  cui all'articolo  74 individua le
modalità d'impiego  delle squadre  del volontariato,  nonchè le
modalità d'erogazione dei contributi.

ARTICOLO 74
(Piano operativo AIB)

1. La Giunta regionale approva il piano operativo AIB, che ha una
validità massima di cinque anni.

2. A  tal fine,  la Giunta  regionale richiede  agli enti locali,
agli Enti parco regionali, nonchè al Corpo forestale dello Stato
e agli  altri soggetti  che operano  nel settore, nell'ambito del
territorio regionale,  la documentazione  relativa ai mezzi, agli
strumenti, al  personale ed  agli interventi per l'organizzazione
AIB. La documentazione deve pervenire alla Giunta regionale entro
il termine di sessanta giorni.

3. Il piano definisce:

a) gli  indici di  pericolosità per  lo sviluppo  degli  incendi
   boschivi nel territorio regionale;
b) la  dotazione, la  localizzazione dei mezzi, degli strumenti e
   del  personale  e  la  tipologia  delle  opere  relative  alla
   prevenzione ed estinzione degli incendi boschivi;
c) gli  interventi  della  Regione,  degli  enti  e  degli  altri
   soggetti preposti alla prevenzione ed estinzione degli incendi
   boschivi, nonchè il loro coordinamento;
d) i  criteri e  le modalità per la salvaguardia del bosco dagli
   incendi e per la ricostituzione delle aree percorse dal fuoco;
e) le  azioni d'informazione  per la  prevenzione  degli  incendi
   boschivi e  per la segnalazione di ogni eventuale situazione a
   rischio;
f) la  destinazione delle  risorse finanziarie e le modalità per
   la loro erogazione agli enti di cui all'articolo 70.

ARTICOLO 75
(Addestramento del personale)

1.  Al   fine  di   migliorare  i   sistemi  di   allertamento  e
d'intervento, nonchè  la  preparazione  tecnico-operativa  e  la
sicurezza, la  Regione promuove  l'addestramento ed  il periodico
aggiornamento del  personale che  opera  per  la  prevenzione  ed
estinzione degli  incendi boschivi.  La Regione promuove altresì
le iniziative  per l'integrazione  operativa di  tutti i soggetti
chiamati ad operare nell'organizzazione AIB.

2.  Per   l'organizzazione  e  la  gestione  delle  attività  di
addestramento e  d'aggiornamento  del  personale  possono  essere
utilizzati beni del patrimonio agricolo-forestale della Regione.

3.  Il  piano  operativo  AIB,  di  cui  all'articolo  74,  detta
ulteriori disposizioni  per lo svolgimento delle attività di cui
al presente articolo.

ARTICOLO 76
(Prevenzione degli incendi boschivi)

1. è  vietato accendere  fuochi nei  boschi  ed  in  una  fascia
contigua  di  larghezza  pari  a  100  metri,  qualunque  sia  la
destinazione dei terreni della fascia stessa.

2. Durante  i periodi  nei quali  è dichiarato lo stato di grave
pericolosità per  lo sviluppo  degli incendi  boschivi,  di  cui
all'articolo 70, comma 1, lettera d), nei boschi ed in una fascia
contigua di  larghezza definita  nella dichiarazione  stessa,  è
inoltre  vietato   far  brillare  mine,  usare  in  luogo  aperto
apparecchi a fiamma o elettrici, motori, fornelli, inceneritori e
altre  attrezzature  che  possono  produrre  faville  o  brace  e
compiere ogni  altra operazione che può comunque creare pericolo
d'incendio.

3. Deroghe  ai divieti  di cui  ai commi  1 e  2  possono  essere
previste dal  piano operativo  AIB di  cui  all'articolo  74,  in
relazione all'uso  di aree  attrezzate, all'esecuzione  di lavori
agricolo e  forestali,  alla  produzione  di  carbone,  ad  altre
motivate necessità o attività autorizzate ai sensi di legge.

4. Chiunque  avvista un  incendio che  ha colpito  o minaccia  un
bosco  ne   dà  immediato  allarme  ai  soggetti  preposti  alla
repressione degli incendi di cui all'articolo 71.

5. I  proprietari ed  i possessori di boschi colpiti o minacciati
da  incendio   mettono  a  disposizione,  per  le  operazioni  di
spegnimento, la  manodopera idonea, le attrezzature ed i mezzi di
cui hanno la disponibilità, nel rispetto della normativa vigente
in materia di sicurezza nei luoghi di lavoro.

6. Nei  boschi percorsi  da incendi  è  vietato  il  pascolo  di
qualsiasi  specie   di  bestiame   per  almeno  cinque  anni.  Il
regolamento  forestale   può  prevedere  deroghe  o  norme  più
restrittive.

7. Nei  boschi percorsi  da incendio è vietata ogni destinazione
d'uso diversa  da quella  in atto  prima dell'incendio, fino alla
completa ricostituzione del soprassuolo e comunque per un periodo
minimo di  dieci anni,  fatte  salve  le  opere  necessarie  alla
prevenzione e  repressione degli  incendi boschivi. è, comunque,
ammessa la  realizzazione  di  quanto  previsto  negli  strumenti
urbanistici    approvati     precedentemente    al    verificarsi
dell'incendio, nonchè la realizzazione di opere pubbliche.

8. I sindaci, entro il mese di ottobre di ogni anno, provvedono a
far redigere  le planimetrie dei territori percorsi dal fuoco. Il
piano operativo  AIB prescrive  le caratteristiche e le modalità
d'invio delle planimetrie cartografiche.

9. La Provincia cura l'inventario dei terreni percorsi da incendi
boschivi secondo le indicazioni della Giunta regionale.

10. Le  disposizioni dei  commi da  1 a 5 si applicano anche agli
impianti per l'arboricoltura da legno di cui all'articolo 66.

CAPO III
Materiale forestale di propagazione

ARTICOLO 77
(Controllo di provenienza)

1. Il  MFP  relativo  alle  specie  elencate  nell'allegato  D  e
destinato agli interventi pubblici di cui all'articolo, 10 e alle
misure d'incentivazione  della selvicoltura  di cui  all'articolo
17, è soggetto a controllo di provenienza e d'identità clonale,
fatto comunque  salvo il  rispetto della  normativa fitosanitaria
vigente.

2. Ai  fini del controllo, la Provincia rilascia, a chi ne faccia
richiesta  almeno   quindici  giorni   prima  dell'inizio   delle
operazioni di preparazione del MFP, il certificato di provenienza
e   il    certificato   d'identità   clonale,   che   attestano,
rispettivamente, la provenienza del MFP sessuale o l'appartenenza
del MFP  vegetativo ai  cloni iscritti nel Registro nazionale dei
cloni forestali.

3.  L'utilizzo   di  MFP   non  controllato,   salvo   nei   casi
specificamente autorizzati,  comporta, per  il beneficiario delle
misure d'incentivazione  di cui all'articolo 17, la decadenza dai
contributi e dalle agevolazioni previste.

4.  La   Giunta  regionale,  anche  nell'osservanza  delle  norme
nazionali e  comunitarie, provvede  ad aggiornare l'elenco di cui
all'allegato D.  La Giunta  fornisce, inoltre,  indicazioni  alle
Province in ordine al rilascio dei certificati di cui al comma 2.

5. Gli  atti di  cui al  comma 4  sono pubblicati  nel Bollettino
ufficiale della Regione.

ARTICOLO 78
(Libro regionale dei boschi da seme)

1. Ai  fini del  controllo del  MFP, i  boschi, gli arboreti e le
piante relativi  alle specie  di cui  all'allegato D, idonei alla
produzione del  MFP medesimo,  sono iscritti  nel Libro regionale
dei boschi da seme (LRBS).

2. La  Giunta regionale  stabilisce i  requisiti  d'idoneità  di
boschi,  arboreti   e  piante   per  la   produzione   del   MFP,
privilegiando le  specie locali,  al fine di favorire la tutela e
il ripristino  della vegetazione  forestale autoctona,  anche nel
rispetto della  legge regionale  16 luglio  1997, n.  50  "Tutela
delle risorse genetiche autoctone".

3.   La   Giunta   regionale   provvede   alla   compilazione   e
all'aggiornamento del  LRBS. Il  LRBS e  suoi aggiornamenti  sono
pubblicati nel Bollettino ufficiale della Regione.

4. L'iscrizione  al LRBS  è promossa  dalla Provincia,  anche su
proposta del  proprietario o su indicazione di enti scientifici o
di ricerca.  La proposta della Provincia è trasmessa alla Giunta
regionale  e   al  proprietario   o  al  possessore  interessato,
unitamente ad  un disciplinare di gestione dei boschi da seme per
un periodo non inferiore ai cinque anni.

5.  Avverso   la  proposta   della  Provincia   è   ammessa   la
presentazione di  osservazioni alla Giunta regionale da parte del
proprietario o  del possessore entro i sessanta giorni successivi
al ricevimento della proposta medesima.

6. La  Giunta regionale  verifica  la  proposta  e  le  eventuali
osservazioni  e   decide  in  ordine  all'iscrizione.  La  Giunta
provvede, inoltre,  ad un  indennizzo  annuo  nei  confronti  del
proprietario  o   del  possessore   in  relazione   all'eventuale
diminuzione del reddito del fondo interessato. Il disciplinare di
gestione è vincolante e può derogare alle norme del regolamento
forestale  di   cui  all'articolo   39.  In  caso  d'inerzia  del
proprietario  o   del  possessore,  la  Provincia  provvede  agli
interventi di  gestione  previsti  dal  disciplinare,  ponendo  i
relativi oneri a carico del proprietario o del possessore.

7. Con  le procedure  di cui  ai commi  4,  5  e  6  si  provvede
all'aggiornamento del  LRBS, comprese le revoche dell'iscrizione,
e alla revisione del disciplinare di gestione dei boschi da seme.

8. La  Regione può  acquisire al  proprio  patrimonio  agricolo-
forestale, ai  sensi dell'articolo  24, i  boschi e  gli arboreti
iscritti nel LRBS.

ARTICOLO 79
(Autorizzazione e adempimenti)

1. La  produzione e  la vendita  del MFP  di cui all'articolo 77,
comma  1,   sono  soggette  ad  autorizzazione  rilasciata  dalla
Provincia.

2. La  Provincia, accertata  l'idoneità tecnica degli impianti e
delle attrezzature  del richiedente  e la capacità professionale
dello stesso,  rilascia l'autorizzazione entro novanta giorni dal
ricevimento della richiesta.

3. Chi produce e vende MFP tiene un registro di carico e scarico,
ove sono  annotate cronologicamente  e analiticamente l'entrata e
l'uscita di tutte le partite del MFP.

4. Il  produttore di MFP comunica, inoltre, alla Provincia, entro
il 30  settembre di  ogni  anno,  la  consistenza  del  materiale
esistente nel proprio vivaio o stabilimento.

5.  Durante   le  fasi  di  raccolta,  lavorazione,  allevamento,
conservazione, immagazzinamento  e trasporto,  il MFP deve essere
tenuto in lotti separati e identificati secondo:

a) la  specie e,  se necessario, la sottospecie, la varietà e il
   clone;
b) la categoria di valutazione;
c) il materiale di base;
d) l'origine;
e) la  durata dell'allevamento in vivaio distinta nelle sue varie
   fasi.

6. Il  MFP  è  trasportato  e  posto  in  commercio  in  partite
omogenee, confezionate  in involucri,  imballaggi  o  contenitori
muniti all'interno  e all'esterno  del cartellino del produttore,
recante il  nome e la sede legale della ditta, il nome specifico,
le caratteristiche  e la  quantità del  materiale contenuto,  la
provenienza e il vivaio d'allevamento.

7. La  Giunta regionale,  entro sei  mesi dall'entrata  in vigore
della presente  legge, fornisce  direttive tecniche alle Province
in ordine agli adempimenti di cui al presente articolo.

ARTICOLO 80
(Importazione)

1. Il  MFP prodotto  in altre  Regioni e  nei  paesi  dell'Unione
Europea può  essere liberamente  commercializzato ed  utilizzato
nel territorio toscano per gli interventi di cui agli articoli 10
e 17 se presenta i requisiti previsti dalla presente legge.

2.  Il   MFP  prodotto  nei  paesi  extracomunitari  può  essere
liberamente  commercializzato   ed  utilizzato   nel   territorio
toscano, per  gli interventi  di cui  al comma 1, se accompagnato
dal certificato  di provenienza  e d'identità clonale rilasciato
dalle competenti autorità del paese d'origine. Il certificato di
provenienza deve  precisare per le sementi l'area di provenienza,
per le piante la localizzazione del vivaio d'allevamento.

3. La  commercializzazione e l'utilizzazione del MFP importato in
Toscana  sono  comunque  soggette  al  rispetto  della  normativa
vigente in materia fitosanitaria.

4. Il  Presidente della  Giunta regionale, con decreto pubblicato
nel Bollettino  ufficiale della  Regione, può  vietare, per  gli
interventi di  cui al  comma 1,  l'impiego di  MFP proveniente da
altre  Regioni   italiane  o  da  altri  paesi,  se  riconosciuto
inadatto.

CAPO IV
Sanzioni

ARTICOLO 81
(Vigilanza ed accertamento delle infrazioni)

1.  La   vigilanza  sull'applicazione   della   presente   legge,
l'accertamento e  la contestazione delle relative infrazioni sono
affidate a  tutti  i  soggetti  cui  sono  attribuiti  poteri  di
accertamento e  contestazione di  illeciti amministrativi in base
alla normativa vigente.

2. Per  l'accertamento e  la contestazione  delle infrazioni alla
presente legge  si  osservano  le  disposizioni  della  legge  24
novembre 1981, n. 689 "Modifiche al sistema penale" e della legge
regionale   12   novembre   1993,   n.   85   "Disposizioni   per
l'applicazione delle sanzioni amministrative pecuniarie".

3. La Provincia nel cui territorio è stata commessa l'infrazione
è  competente   all'irrogazione  delle  sanzioni  amministrative
previste dalla  presente legge  e all'introitamento  delle  somme
riscosse.

ARTICOLO 82
(Sanzioni per la violazione delle disposizioni di legge)

1. Per la violazione delle disposizioni della presente legge sono
applicate le seguenti sanzioni amministrative:

a) pagamento  di una  somma minima di L.1.000.000 (Euro 516,46) e
   massima di L.10.000.000 (Euro 5.164,57) per:

   1) ogni  1.000 metri  quadrati di  terreno, o frazione minore,
      ove è  stata effettuata  la trasformazione  dei boschi  in
      altra  qualità   di  coltura   o  in  altra  categoria  di
      destinazione d'uso in deroga ai divieti di cui all'articolo
      76, comma 7, e all'articolo 42.
   
   2) la   produzione    o  vendita  di  materiale  forestale  di
      propagazione in assenza di licenza;

b) pagamento  di una somma minima di lire 400.000 (Euro 206,58) e
   massima di L. 4.000.000 (Euro 2.065,83) per:

   1) ogni 1000 metri quadrati di terreno, o frazione minore, ove
      sono state  effettuate le  trasformazioni dei  boschi o  le
      modifiche alla  destinazione d'uso  dei terreni vincolati o
      realizzate opere  o movimenti  di  terreno  o  siano  stati
      estirpati  arbusti   o   cespugli   senza   la   prescritta
      autorizzazione ovvero  in difformità  dalla stessa o dalle
      disposizioni contenute  nel regolamento di cui all'articolo
      39;
   2) ogni 1.000 metri quadrati di terreno, o frazione minore, in
      cui sono  state realizzate  opere connesse  al  taglio  dei
      boschi in  assenza d'autorizzazione  o in difformità della
      stessa;
   3) ogni 1000 metri quadrati di terreno, o frazione minore, ove
      è stata  effettuata  una  conversione  o  sostituzione  di
      specie di  cui all'articolo 45 in assenza di autorizzazione
      o in difformità dalla stessa;
   4) la  mancata comunicazione  della consistenza  del materiale
      forestale  di  propagazione  detenuto  e  la  non  corretta
      registrazione dei  movimenti  del  materiale  forestale  di
      propagazione  sul  registro  di  carico  e  scarico  quando
      prescritto;

c) pagamento  di una  somma minima  di L. 200.000 (Euro 103,29) e
   massima di  L. 2.000.000  (Euro 1.032,91) per la detenzione in
   tutte le  fasi di raccolta, lavorazione, commercializzazione e
   trasporto di  materiale forestale  di propagazione non riunito
   in lotti separati e identificati;
d) pagamento  di una  somma minima  di L.  150.000 (Euro 77,47) e
   massima di  L. 1.500.000 (Euro 774,69) per le violazioni delle
   disposizioni di cui all'articolo 76, comma 2;
e) pagamento  di una  somma minima  di L.  100.000 (Euro 51,65) e
   massima di L. 1.000.000 (516,46) per:

   1) ogni  1000 metri  quadrati o  frazione minore  per i  tagli
      boschivi effettuati  in assenza di autorizzazione al taglio
      o di approvazione del piano dei tagli, ove prescritto;
   2)  i   tagli  boschivi  effettuati  omettendo  la  prescritta
      dichiarazione preventiva;
   3) ogni  sughera abbattuta  in assenza  d'autorizzazione o  in
      difformità della stessa;
   4) le  violazioni della  disposizione di  cui all'articolo 76,
      comma 1;
   5) ogni  1000 metri  quadrati di sughereta, o frazione minore,
      sottoposta a  coltura agraria in assenza d'autorizzazione o
      in difformità dalla stessa;
   6) la  raccolta dei  prodotti secondari del bosco in quantità
      superiore ai  limiti o  in  difformità  alle  prescrizioni
      indicate dall'articolo 63;
   7) gli  impianti d'arboricoltura  da legno effettuati senza la
      prescritta comunicazione.

2. Qualora  le violazioni siano commesse nei boschi in situazioni
speciali di  cui all'articolo 52, le sanzioni previste al comma 1
sono raddoppiate.

3. Sono inoltre applicate le seguenti sanzioni amministrative:

a) pagamento  di una  somma minima  di L.  20.000 (Euro  10,33) e
   massima di  L. 200.000 (Euro 103,29) per ogni capo di bestiame
   immesso in violazione della norma di cui all'articolo 76 comma
   6;  qualora  si  tratti  di  bestiame  ovino  l'importo  della
   sanzione è ridotto del cinquanta per cento;
b) pagamento  di una  somma minima  di L.  10.000 (Euro  5,16)  e
   massima di L. 100.000 (Euro 51,65) per:

   1) ogni   pianta    o    ceppaia      sradicata    in  assenza
      d'autorizzazione o in difformità della stessa;
   2) ogni sughera decorticata in violazione alle norme;
   3) ogni  esemplare di  flora spontanea  raccolta, tagliata  od
      estirpata in violazione ai divieti di cui all'articolo 62;
   4) ogni   ramo    o  cimale  destinato  ad  albero  di  Natale
      trasportato o  commercializzato  senza  il  permesso  o  il
      contrassegno regolamentare.

ARTICOLO 83
(Sanzioni per la violazione del regolamento forestale)

1. Per la violazione delle disposizioni contenute nel regolamento
forestale  di   cui  all'articolo   39  sono  applicate  sanzioni
amministrative da  un minimo  di L.  10.000  (Euro  5,16)  ad  un
massimo di L. 100.000 (Euro 51,65) per:

a) ogni  pianta o  ceppaia abbattuta  in contrasto  con le  norme
   relative alla modalità dei tagli dei boschi cedui;
b) ogni  ceppaia non  rinnovata in violazione alle norme relative
   ai cedui;
c)  ogni   100  metri   quadrati,  o  frazione  minore,  in  caso
   d'inosservanza  delle   norme  relative   all'allestimento   e
   sgombero delle tagliate e al ripristino dei boschi distrutti o
   deteriorati;
d) ogni  pianta o  ceppaia sradicata  e  ogni  pianta  potata  in
   violazione alle norme;
e) ogni  pianta non tagliata o ceppaia non estratta in violazione
   alle norme concernenti i boschi affetti da malattia;
f) ogni  capo di  bestiame immesso  in violazione delle norme sul
   pascolo; qualora  si tratti  di bestiame ovino l'importo della
   sanzione è ridotto del cinquanta per cento;
g) ogni   100    metri  quadrati,  o  frazione  minore,  in  caso
   d'inosservanza delle norme relative al taglio degli arbusti.

2. Per  ogni altra  violazione delle  disposizioni contenute  nel
regolamento forestale  è previsto  il pagamento  di una  somma a
minima di L. 100.000 (Euro 51,65) e massima di L. 1.000.000 (Euro
516,46).

ARTICOLO 84
(Sanzioni aggiuntive)

1. Nei casi in cui, a seguito della violazione delle disposizioni
della  presente   legge  o   del  regolamento  forestale  di  cui
all'articolo 39,  sono causati  danni  ai  boschi  ed  alle  aree
forestali, ferme  restando le  sanzioni di cui agli articoli 82 e
83, si  applica una  sanzione dal  doppio al  sestuplo del valore
delle piante tagliate o del danno commesso.

2. La  Giunta regionale individua le modalità per la valutazione
delle piante tagliate o del danno commesso.

ARTICOLO 85
(Ripristino)

1. Nel caso di infrazioni alle disposizioni della presente legge,
la Provincia  può prescrivere a carico del trasgressore i lavori
di  ripristino,   consolidamento  o   adeguamento  che  risultano
necessari al  fine di  ricostituire il bosco o di assicurare, con
altre opere  o lavori,  la stabilità  dei suoli e la regimazione
delle acque.

2. Nei  casi di  cui al  comma 1,  la Provincia  indica  criteri,
modalità e  tempi per  l'attuazione degli  interventi necessari,
eventualmente richiedendo  al trasgressore  la presentazione  del
progetto delle  opere e  dei lavori  da realizzare,  fissando  il
termine per la presentazione dello stesso.

3.  Qualora  il  trasgressore  non  provveda  all'esecuzione  nei
termini disposti,  la Provincia  esegue i lavori di ripristino in
danno del trasgressore medesimo. In tal caso il trasgressore deve
depositare, entro trenta giorni dalla richiesta della Provincia e
secondo  le   modalità   dalla   stessa   indicate,   la   somma
corrispondente  alla  spesa  prevista.  Se  il  trasgressore  non
provvede al  deposito della somma entro tale termine, la relativa
riscossione è  effettuata ai  sensi della  normativa vigente per
l'esazione delle contribuzioni dirette.

4. Il  trasgressore, qualora  non provveda  nei termini  previsti
all'esecuzione delle opere di ripristino o alla presentazione del
progetto  di   cui  al   comma  2,   è  soggetto  alla  sanzione
amministrativa da  un minimo  di L.  200.000 (Euro  103,29) ad un
massimo di  L. 2.000.000  (Euro 1032,91)  per  ogni  1.000  metri
quadrati   o   frazione   inferiore   del   terreno   interessato
dall'infrazione.

TITOLO VI
DISPOSIZIONI FINANZIARIE

ARTICOLO 86
(Norma finanziaria)

1.  Agli   oneri  finanziari  derivanti  dall'applicazione  della
presente legge si provvede mediante:

a) gli  stanziamenti iscritti  ai seguenti  capitoli del bilancio
dell'esercizio 2000,  la  cui  declaratoria  è  modificata  come
appresso indicato:

cap. 01330  - Attuazione  dell'inventario forestale della Toscana
(articoli 4 e 5)

cap. 24010 - Interventi pubblici forestali (articoli 4 e 10)

cap. 24050  - Amministrazione,  gestione, manutenzione,  tutela e
valorizzazione del  patrimonio agricolo - forestale della Regione
(articoli 4, 29 e 30)

cap. 24110  - Difesa  dei boschi  dagli incendi  -  Finanziamento
piano  operativo   A.I.B.  -  Funzioni  di  competenza  regionale
(articoli 4, 10, 70 e 74)

cap. 24115  - Difesa  dei boschi  dagli incendi  -  Finanziamento
piano operativo A.I.B. - Funzioni di competenza degli Enti di cui
all'articolo 70 commi 2 e 3 (articoli 4, 10, 70 e 74)

b) le  seguenti variazioni  di  bilancio  disposte,  per  analogo
importo, sugli stati di previsione della competenza e della cassa
del bilancio di previsione dell'esercizio 2000:

- Spesa in diminuzione
cap. 24085 -
   Spese per  acquisto piantine  forestali  di
   provenienza garantita  da destinare  a fini
   pubblici
                                                    - 50.000.000
cap. 24010 -
   Interventi pubblici forestali (articoli 4 e
   10)
                                                    - 50.000.000

- Spesa nuova istituzione
cap. 24020 -
   Promozione della  selvicoltura (articoli 4,
   17 e 20)
                                                   + 100.000.000

cap. 24030 -
   Interventi di  conservazione, miglioramento
   e potenziamento dei beni agricolo forestali
   della Regione, finanziati con i proventi di
   cui all'articolo 31
Quota parte ente competente                      + 2.000.000.000

cap. 24032 -
   Interventi di  conservazione, miglioramento
   e potenziamento dei beni agricolo forestali
   della Regione, finanziati con i proventi di
   cui all'articolo 31
Quota parte Regione                              + 2.000.000.000

- Entrata di nuova istituzione
cap. 22170 -
   Proventi  derivanti   dalla  gestione   del
   patrimonio  agricolo   e  forestale   della
   Regione di cui all'articolo 31
                                                 + 4.000.000.000

2. Sono  fatte salve le obbligazioni assunte alla data di entrata
in  vigore   della  presente  legge  in  attuazione  delle  leggi
modificate e abrogate di cui agli articoli 96 e 97.

3. Agli  oneri di  spesa per  gli esercizi  successivi al 2000 si
provvede con la legge annuale di bilancio.

TITOLO VII
NORME FINALI E TRANSITORIE

ARTICOLO 87
(Inventario forestale della Toscana (IFT)

1. Fino  alla redazione dell'IFT di cui all'articolo 5 è assunto
come inventario  quello redatto ai sensi della legge regionale 15
maggio 1980, n. 56 "Inventario forestale della Toscana".

ARTICOLO 88
(Prescrizioni di massima e di polizia forestale )

1. Le  prescrizioni di  massima e  di polizia  forestali  vigenti
rimangono   in    vigore,   nelle    singole    Province,    fino
all'esecutività del  regolamento forestale  di cui  all'articolo
39.

2. Le  prescrizioni di  cui al  comma 1  sono estese  a  tutti  i
boschi.

ARTICOLO 89
(Materiale forestale di propagazione)

1. In fase di prima applicazione della presente legge, il LRBS di
cui  all'articolo   78  è  costituito  dalle  schede  del  Libro
nazionale dei boschi da seme esistenti in Toscana.

2. Le  licenze per  la produzione  e  la  vendita  del  MFP  già
rilasciate  ai   sensi  della   legge  22  maggio  1973,  n.  269
"Disciplina della  produzione e del commercio di sementi e piante
di rimboschimento", articolo 2, mantengono la propria validità e
tengono il posto dell'autorizzazione di cui all'articolo 79.

ARTICOLO 90
(Procedimenti sanzionatori in corso)

1.  I  procedimenti  sanzionatori  per  le  violazioni  accertate
anteriormente all'entrata  in vigore  della presente  legge  sono
conclusi dagli enti già competenti.

2. Gli  stessi enti  provvedono ad  incamerare  i  proventi  loro
spettanti.

ARTICOLO 91
(Programmi e piani in corso)

1. I  programmi ed  i piani  vigenti all'entrata  in vigore della
presente legge  relativi alla  materia disciplinata  dalla stessa
mantengono la  loro validità  fino all'approvazione  degli  atti
della programmazione regionale, di cui all'articolo 4.

2. A  quanto previsto  dal comma  1, fanno  eccezione i  piani di
gestione di  foreste pubbliche  e private,  i piani  dei tagli, i
piani  di   coltura  ed  il  piano  operativo  AIB  vigenti,  che
mantengono  validità   fino  alla   loro  scadenza,   salvo   le
disposizioni in contrasto con la presente legge.

ARTICOLO 92
(Albo delle imprese agricolo-forestali)

1. Fino  all'istituzione,  presso  la  CCIAA,  dell'Albo  di  cui
all'articolo 13,  rimane in  vigore l'Albo  di cui  alla legge 10
agosto 1992,  n. 36 "Istituzione Albo regionale delle imprese che
operano nel settore agro-forestale" e successive modificazioni.

ARTICOLO 93
(Affidamento degli interventi nelle zone montane)

1. Fino  alla compilazione  degli elenchi dei coltivatori e delle
cooperative di  cui all'articolo  14, l'affidamento dei lavori di
cui al  medesimo articolo  ha luogo  ai sensi  della  L.  97/1994
articolo 17, commi 1 e 2.

ARTICOLO 94
(Terreni rimboschiti in occupazione temporanea)

1. La  Provincia, entro  sei mesi  dall'entrata in  vigore  della
presente legge,  redige l'inventario  dei terreni  rimboschiti in
occupazione temporanea  ai sensi  del r.DL  3267/1923 e del regio
decreto 16 maggio 1926, n. 1126 "Approvazione del regolamento per
l'applicazione  del   R.  decreto  30  dicembre  1923,  n.  3267,
concernente il  riordinamento e  la riforma della legislazione in
materia di boschi e di terreni montani".

2. Gli  elenchi dei terreni rimboschiti in occupazione temporanea
sono pubblicati  per trenta  giorni all'Albo dei Comuni nei quali
sono  situati.   Nei  successivi   trenta  giorni  chiunque  può
presentare  osservazioni.   I  Comuni  trasmettono,  entro  dieci
giorni, gli  elenchi con  le osservazioni  alla Provincia  che li
approva.

3. La  Provincia procede  alla riconsegna dei terreni rimboschiti
in  occupazione   temporanea,  secondo   la  procedura   di   cui
all'articolo 11,  commi 6  e 7,  quando giudica il rimboschimento
affermato ed  in ogni  caso  quando  le  piante  messe  a  dimora
superano l'età media di venticinque anni.

ARTICOLO 95
(Corpo forestale regionale)

1. La Regione, all'atto del trasferimento dei beni, delle risorse
finanziarie,  umane,   strumentali  e   organizzative  del  Corpo
forestale dello Stato ai sensi dell'articolo 4 del DLgs 143/1997,
provvede  all'organizzazione   di  un  unitario  Corpo  forestale
regionale,  articolato   sul  territorio,  a  cui  attribuire  le
funzioni in materia di:

a) vigilanza  e tutela  delle foreste  e dei territori soggetti a
   vincolo idrogeologico e ai vincoli ambientale;
b) vigilanza e tutela in materia ambientale;
c) vigilanza  e  tutela  delle  aree  protette  e  delle  risorse
   naturali;
d) vigilanza in materia di protezione della fauna selvatica;
e) prevenzione e repressione degli incendi boschivi;
f) supporto  tecnico e  amministrativo, alla  Regione e agli enti
   competenti, in materia forestale e ambientale;
g) supporto agli interventi di protezione civile;
h) altri specifici compiti indicati in leggi regionali.

ARTICOLO 96
(Modifiche alla  legge regionale  23 gennaio  1989, n.  10 "Norme
generali per l'esercizio delle funzioni amministrative in materia
di agricoltura foreste, caccia e pesca")

1. La  lettera m) del comma 1 dell'articolo 2 è sostituita dalla
seguente:

   "m) approntamento  ed approvazione  della Carta  del  rispetto
   della natura, della flora spontanea e della fauna minore.".

2. La lettera n) del comma 1 dell'articolo 2 è abrogata.

3. La  lettera e) del comma 1 dell'articolo 4 è sostituita dalla
seguente:

   "e)   coltivazioni    arboree   ed   erbacee,   autorizzazione
   all'abbattimento  di  piante  di  olivo,  attestazione  per  i
   terreni vitati ai fini dell'iscrizione dell'albo dei vigneti".

4. Le lettere e) ed f) del comma 1 dell'articolo 5 sono abrogate.

5. La  lettera g) del comma 1 dell'articolo 6 è sostituita dalla
seguente:

   "g) emanazione  dell'elenco delle  specie di  fauna minore  in
   pericolo di rarefazione ed estinzione".

ARTICOLO 97
(Abrogazioni)

1. Sono abrogate:

a) la  legge  regionale  9  settembre  1974,  n.  61  "Norme  per
   l'acquisizione di  beni agricolo-forestali  al  demanio  e  al
   patrimonio indisponibile della Regione";
b) la  legge regionale 30 gennaio 1976, n. 8 "Modifica alla Legge
   Regionale 9-9-1974,  n. 61  - Norme per l'acquisizione di beni
   agricolo-forestali al  demanio e  al patrimonio  indisponibile
   della Regione";
c) la  legge regionale 26 giugno 1976, n. 30 "Modifica alla Legge
   Regionale 9-9-1974,  n. 61  e successive modificazioni recante
   Norme per l'acquisizione di beni agricolo-forestali al demanio
   e al patrimonio indisponibile della Regione";
d) la  legge regionale  4 settembre  1976, n.  64 "Disciplina del
   patrimonio  agricolo-forestale   regionale.  Programmazione  e
   delega delle funzioni in materia";
e) la  legge  regionale  19  novembre  1976,  n.  72  "Interventi
   pluriennali    costanti    nel    settore    dell'agricoltura.
   Differimento della decorrenza di stanziamenti";
f) la  legge regionale  23 marzo  1977, n.  20 "Norme transitorie
   relative al  riparto di  finanziamenti per  l'esercizio  delle
   funzioni delegate di cui alla LR 4-9-76, n. 64";
g) la    legge    regionale  2  febbraio  1978,  n.  6  "Modifica
   all'articolo 11  della LR  4-9-1976, n.  64 -  Disciplina  del
   patrimonio agricolo-forestale  regionale  -  Programmazione  e
   delega delle funzioni in materia";
h) la legge regionale 15 maggio 1980, n. 56 "Inventario forestale
   della Toscana";
i) la  legge regionale  1 agosto  1981, n.  62  "Attribuzioni  al
   Presidente della  Giunta regionale  in materia  di difesa  dei
   boschi dagli incendi";
l) la  legge regionale  18 gennaio  1990, n. 1 "Norme transitorie
   per la tutela dei boschi";
m) la  legge regionale  10 agosto  1992, n.  36 "Istituzione Albo
   regionale  delle   imprese  che   operano  nel  settore  agro-
   forestale" fatto  salvo quanto previsto dall'articolo 92 della
   presente legge;
n) la  legge regionale  21 novembre 1994, n. 90 "Modifica alla LR
   10 febbraio  1992, n.  36  avente  oggetto:  Istituzione  Albo
   regionale  delle   imprese  che   operano  nel  settore  agro-
   forestale";
o) la  legge regionale 13 agosto 1996, n. 73 "Norme per la difesa
   dei boschi dagli incendi".

2. Al  comma 1  dell'articolo 4  della legge regionale 8 novembre
1982, n.  82 "Normativa per disciplinare la raccolta dei prodotti
del sottobosco  e per  la salvaguardia dell'ambiente naturale" le
parole "delle  specie di  flora spontanea  di particolari  specie
arboree e" sono soppresse.

3. Al  comma 3  dell'articolo 4  della legge regionale 8 novembre
1982, n. 82 le parole "vegetali ed" sono soppresse.

4. L'articolo  6, l'articolo  7, l'articolo  10,  l'articolo  11,
l'articolo 12,  l'articolo  13,  l'articolo  14,  l'articolo  15,
l'articolo 18, l'articolo 19, l'articolo 20 e l'articolo 21 della
legge regionale 8 novembre 1982, n. 82 sono abrogati.

5. Il  comma 8  dell'articolo 2  della legge regionale 29 gennaio
1997, n. 9 "Valorizzazione ed alienazione dei beni del patrimonio
agricolo-forestale" è abrogato.

La presente  legge è  pubblicata sul  Bollettino Ufficiale della
Regione. è fatto obbligo a chiunque spetti di osservarla e farla
osservare come legge della Regione Toscana.

Firenze, 21 marzo 2000

Marcucci (Incaricata con DPGR 211/15.6.95)

La presente  legge è  stata approvata dal Consiglio Regionale il
29.02.2000 ed  è stata  vistata dal  Commissario del  Governo il
15.03.2000.

ALLEGATO A
ALBERI E ARBUSTI FORESTALI DELLA TOSCANA (ART. 3)

Abies alba Miller                  Abete bianco
Acer campestre L.                  Testucchio, loppo
Acer monspessulanun                Acero minore
Acer opalus Miller                 Acero fico
= Acer obtusatum Waldst. et Kit.
= Acer opulifolium Chaix           
Acer platanoides L.                Acero riccio
Acer pseudoplatanus L.             Acero montano
Alnus cordata (Loisel.) Loisel     Ontano napoletano
Alnus giutinosa (L.) Gaertner      Ontano nero
Alnus incana (L.) Moench           Ontano bianco
Anagyris foetida L.                Anagiride fetida
Anthyllis barba-jovis L.           Barba di Giove
Arbutus unedo L.                   Corbezzolo, albatro

Berberis vulgaris L.               Crespino
Betula pendula Roth                Betulla
= Betula verrucosa Ehrh.           
= Betula alba L.                   
Buxus sempervirens L.              Bossolo, bosso

Carpinus betutus L.                Carpino bianco
Carpinus orientalis Milier         Carpinella
Castanea sativa Mill.              Castagno
Celtis australis L.                Spaccasassi, bagolaro
Cercis siliquastrumúL.             Albero di Giuda, siliquastro
Cistus creticus L. ssp.
eriocephalus (Viv.) Greuter        Cisto rosso, cisto villoso
= Cistus incanus auct. non L.
Cistus monspeliensis L.            Brentine
Cistus salvifolius L.              Cisto scornabecco
Colutea arborescens L.             Colutea, vescicaria
Cornus mas L.                      Comiolo vero
Cornus sanguinea L.                Sanguinello, corniolo sanguine
Coronilla emurus L.
Coronilla emerus ssp.
emerozde (Boiss. et Spr.) Hayek    Coronilla, emmero

Corylus avellana L.                Nocciolo, avellano
Crataegus azarolus L.              Azzeruolo
Crataegus laevigata (Poiret) DC.   Marruca bianca
Crataegus monogyna Jacq.           Biancospino
Cytisus nigrigans L.               Citiso nero
Cytisus scopariusú(L.) Link        Ginestra dei carbonai
= Sarothamnus-scoparius (L.) Wimmer
Cytisus sessilifolius L.            Citiso ginestrino
Cytisus triflorus L'Her.            Citiso trifloro
(*) Cupressus sempervirens L.       Cipresso

Erica arborea L.                    Erica
Epica carnea L.                     Scopina
Erica multifiora L.                 Scopa florida
Erica scoparia L.                   Scopa
Euphorbia dendroides L.             Euforbia
Euonymus europaeus L.               Fusaggine, berretta da prete

Fagus sylvatica L.                  Faggio
Ficus carica L.                     Fico selvatico
Fraxinus excelsior L.               Frassino maggiore
Fraxinus ornus L.                   Orniello
Fraxinus oxycarpa Bieb. ex Willd.   Frassino ossifillo

Genista germanica L.                Ginestra spinosa, scardicci
Genista pilosa L.                   Ginestra pelosa
Genista tinctoria L.                Ginestrella, baccellina

Hedera helix L.                     Edera, ellera

Ilex aquifolium L.                  Agrifoglio

(*) Juglans regia L.                Noce
Juniperus communis L.               Ginepro comune
Juniperus macrocarpa Sibth. et Sra. Ginepro coccolone
Juniperus oxycedrus L.              Ginepro rosso
Juniperus phoenicea L.              Sabina marittima, cedro licio
Juniperus sabina L.                 Sabina

Laburnum alpinum (Mill.)            Laburno alpino,
  Bercht. et I. Presi                 citiso delle Alpi
Laburnum anagyroides Medicus        Maggiociondolo
(*) Larix decidua Miller (culta)    Larice
Laurus nobilis L.                   Alloro
Ligustrum vulgare L.                Ligustro

Malus sylvestris Mill.              Melagnolo, melo selvatico
Malus florentina (Zuccagni)         Sorbo fiorentino
  C.K. Schneider
Mespilus germanica L.               Nespolo ordinario
Myrtus communis L.                  Mirto, mortella

Nerium oleander L.                  Oleandro, leandro,
                                     mazza di S. Giuseppe
Olea europaea L. var.               Olivo selvatico, oleastro
  sylvestris (Mill.) Brot.
Ostrya carpinifolia Scop.           Carpino nero, ostria

Paliurus spina-christi Miller       Marruca
Phillyrea angustifolia L.           Lillatro a foglie strette
Phillyrea latifolia L.              Lillatro a foglie larghe
Picea abies L.                      Abete rosso
Pinus halepensis Miller             Pino d'Aleppo,
                                      pino di Gerusalemme
(*) Pinus laricio Poiret            Pino laricio
(*) Pinus nigra Arnold              Pino nero o pino d'Austria
Pinus pinaster Ait                  Pino marittimo, pinastro
(*) Pinus pinea L.                  Pino domestico,
                                      pino da pinoli
(*) Pinus sylvestris L.             Pino silvestre
Pistacia lentiscus L.               Lentisco, sondro
Pistacia terebinthus L.             Terebinto, scornabecco
Populus alba L.                     Pioppo bianco, gattice,
                                      albero
Populus nigra L.                    Pioppo nero
Populus tremula L.                  Pioppo tremulo
Prunus avium L.                     Ciliegio
Prunus cerasus L.                   Marasca, visciolo
Prunus mahaleb L.                   Ciliegio canino
Prunus spinosa L.                   Prugnolo
Pseudotsuga menziesii (Mirbel)      Abete odoroso, dugiasia
  Franco s.l.
Pyracantha coccinea M.J.Roemer      Lazerolo rosso
= Cotoneaster pyracantha (L.) Spach
Pyrus amygdaliformis Vill.          Perastro
Pyrus pyraster Burgsd.              Pero peruggino

Quercus cerris L.                   Cerro
Quercus crenata Lam.                Cerro-sughera
= Q. pseudosuber Santi
Quercus frainetto Ten.              Farnetto
Quercus ilex L.                     Leccio, elce
Quercus petraea (Matt.) Liebl.      Rovere
Quercus pubescens Willd.            Roverella
Quercus robur L.                    Farnia, ischia
Quercus suber L.                    Sughera, sovero

Rhamnus alaternus L.                Alaterno
Rhamnus catharticus L.              Spincervino
Rhus cotinus L.                     Scotano
= Cotinui coggyr¡a Scop.
Rhus coriaria L.                    Sommacco
Rubus idaeus. L.                    Lampone
(*) Robinia pseudoacacia L.         Robinia, gaggia

Sambucus ebulus L.                  Lebbio
Sambucus nigra L.                   Sambuco, sambuco nero
Sambucus racemosa L.                Sambuco rosso
Salix alba L.                       Salice bianco, salicastro,
                                     salcio
Salix caprea L.                     Salicone, Salcio, salica,
                                     salice di montagna
Salix cinerea                       Salicone cinerino
Salix fragilis L.                   Salice fragile
Salix incana Schrank                Salice ripaiolo,
                                     vetrice bianca
Salix nigracans Sm.                 Salice nero
Salix purpurea L.                   Salice rosso, vetrice rossa
Salix triandra L.                   Salice
Salir viminalis.                    Vetrice, salice da vimini
Smilax aspera L.                    Smilace
Sorbus aria (L.) Crantz             Farinaccio, sorbo montano
Sorbus aucuparia L.                 Sorbo degli uccellatori
Sorbus domestica L.                 Sorbo comune, sorbo domestico
Sorbus torminalis (L.) Crantz       Ciavardello, mangiarello,
                                     sorbezzolo
Spartium junceum L.                 Ginestra comune,
                                      ginestra di Spagna
Staphylea pinnata L.                Stafilea

Tamarix sp. pl.                     Tamerici
Taxus baccata L.                    Tasso, albero della morte
Tilia cordata Miller                Tiglio selvatico
Tilia platyphyllos Scop.            Tiglio

Ulex europaeus L.                   Ginestrone
Ulmus minor Miller                  Olmo campestre
Ulmus montana Stokes                Ohno montano

Viburnum lantana L.                 Lantana
Viburnwn opalus L.                  Sambuco acquatico
Viburnum tinus L.                   Viburno, lauro-tino
                                      o lentaggine
Vitis sylvestris C.C. Gmelin        Vite selvatica

(*) Specie  introdotte in  Toscana o di dubbio indigenato, alcune
naturalizzate o in via di naturalizzazione.

ALLEGATO B
COMPLESSI DEL  PATRIMONIO AGRICOLO-FORESTALE  DELLA REGIONE (ART.
28)

 COMPLESSO           COMUNI                 ENTE
(SUPERFICIE       INTERESSATI             COMPETENTE
  ETTARI)      (SUPERFICIE ETTARI)
-----------------------------------------------------------------
1.
Brattello    Pontremoli (322)            CM Lunigiana -
(322)                                    Zona
-----------------------------------------------------------------
2.
Alto         Castiglione (1324),         CM Grafagnana -
Serchio      Fosciandora (323),          Zona C
(4457)       Pieve Fosciana (381),
             Giuncugnano (497),
             Piazza al Serchio (251),
             San Romano Garf (170),
             Villa Collemand. (1511)
-----------------------------------------------------------------
3.
Medio        Bagni di Lucca (1363),      CM Media Valle
Serchio      Coreglia Antelm. (850),     Serchio -
(2497)       Barga (284)                 Zona D
-----------------------------------------------------------------
4.
Abetone      Abetone (810),              CM Appennino
(1334)       Piteglio (469),             Pistoiese - Zona O
             Cutigliano (53),
             S.Marcello Pist. (2)
-----------------------------------------------------------------
5.
Melo,        Cutigliano (11.57)          CM Appennino
Lizzana,     S.Marcello Pist. (285)      Pistoiese - Zona O
Spignana                                 
(1442)
-----------------------------------------------------------------
6.
Maresca      S.Marcello Pist. (1818)     CM Appennino
(2234)       Pistoia (416)               Pistoiese - Zona O
-----------------------------------------------------------------
7.
Acquerino    Pistoia (1720),             CM Appennino
Collina      Sambuca Pistoiese (1255),   Pistoiese - Zona O
(3146)       Montale (171)               Comune di Pistoia
-----------------------------------------------------------------
8.
Acquerino    Cantagallo (1515),          CM Val di Bisenzio -
Luogomano    Montemurlo (247)            Zona P
1762
-----------------------------------------------------------------
9.
Calvana      Cantagallo (642),           CM Val di Bisenzio -
Bisenzio     Vaiano (21),                Zona P
(692)        Vernio (29)
-----------------------------------------------------------------
10.
Calvana      Barberino di Mugello (495)  CM Mugello - Zona E1
Mugello
(495)
-----------------------------------------------------------------
11.
Giogo        Scarperia (24),             CM Mugello - Zona E1
Casaglia     S. Piero a Sieve (61),      
(6240)       Borgo S. Lorenzo (2439),
             Firenzuola (1720),
             Palazzuolo sul Senio (1996)
-----------------------------------------------------------------
12.
La Futa      Firenzuola (273)            CM Mugello - Zona E1
(273)
-----------------------------------------------------------------
13.
Alto         Palazzuolo sul Senio (848)  CM Mugello - Zona E1
Senio
(848)
-----------------------------------------------------------------
14.
Alpe 1       Marradi (543)               CM Mugello - Zona E1
(543)
-----------------------------------------------------------------
15.
Alpe 2       S. Godenzo (210)            CM Montagna
(210)                                    Fiorentina - Zona E2
-----------------------------------------------------------------
16.
Alpe di S. S. Godenzo (1728)             CM Montagna
Benedetto                                Fiorentina - Zona E2
(1728)
-----------------------------------------------------------------
17.
Foresta di   Reggello (1059)             CM Montagna
S.Antonio                                Fiorentina - Zona E2
(1059)
-----------------------------------------------------------------
18.
Pratomagno   Castelfranco di Sopra       CM Pratomagno -
Valdarno     (450), Castiglion           Zona Q
(3310)       Fibocchi (270),
             Loro Ciuffenna (2590)
-----------------------------------------------------------------
19.
Pratomagno   Castel Focognano (300),     CM Casentino -
Casentino    Castel S. Niccolò (1202),  Zona G
(3408)       Ortignano (320),
             Poppi (25), Talla (1561)
-----------------------------------------------------------------
20.
Foreste      Bibbiena (110),             CM Casentino -
Casentinesi  Chiusi della Verna (448),   Zona G
(5385)       Poppi (1309),
             Pratovecchio (1120),
             Stia (2398)
-----------------------------------------------------------------
21.
Alpe di      Chitignano (504)            CM Casentino -
Catenaia     Chiusi della Verna (790),   Zona G
(2586)       Subbiano (1292),
-----------------------------------------------------------------
22.
Alto         Anghiari (1226), Caprese    CM Valtiberina -
Tevere       Michelangelo (568),         Zona H
(4362)       Pieve S. Stefano (2568)
-----------------------------------------------------------------
23.
Alpe         Badia Tedalda (1133),       CM Valtiberina -
della Luna   Pieve S. Stefano (517),     Zona H
(3291)       Sansepolcro (1339),
             Sestino (302)
-----------------------------------------------------------------
24.
Alpe di Poti Arezzo (957)                Comune di Arezzo
(995)        Castiglion Fiorentino (38)
-----------------------------------------------------------------
25.
Monte        Cortona (391)               Comune di Cortona
Ginezzo
(391)
-----------------------------------------------------------------
26.
Monti        Cvriglia (537),             Comuni di Cavriglia
del Chianti  Figline V.no (115),         Figline V.no
(777)        S. Giovanni V.no (125)      S. Giovanni V.no
-----------------------------------------------------------------
27.
La Foce      Chianciano Terme (416),     CM Cetona - Zona T
(580)        Sarteano (164)
-----------------------------------------------------------------
28.
Madonna      Castiglione d'Orcia (2098), CM Amiata Senese
della Querce Seggiano (70)               Zona F2
(2168)       
-----------------------------------------------------------------
29.
Montalcino   Montalcino (475)            Comune di Montalcino
(475)
-----------------------------------------------------------------
30.La Merse  Chiusdino (1561),           Consorzio T e A
(4628)       Monticiano (864),
             Murlo (1562),               
             Sovicille (641)
-----------------------------------------------------------------
31.
La Selva     Radicondoli (1233)          Comuni di Radicondoli
(2597)       Casole d'Elsa (1364)        e Casole d'Elsa
-----------------------------------------------------------------
32.
Le Carline   Radicondoli (1481)          Comune di Radicondoli
(1481)
-----------------------------------------------------------------
33.
Monti        Capannori (74),             Comuni di Calci
Pisani       Lucca (86), Buti (293)      Buti, Capannori,
(819)        Calci (356),                Lucca, Vicopisano
             Vicopisano (10)
-----------------------------------------------------------------
34.
Santa Luce   S. Luce (1381),             Comune di Santa Luce
(1607)       Chianni (226)
-----------------------------------------------------------------
35.
Il Giardino  Riparbella (589)            Comune di Riparbella
Scornabecchi Montescudaio (59)
(648)
-----------------------------------------------------------------
36.
Macchia      Montecatini                 CM Val di Cecina -
di Decimo    Val di Cecina (834)         Zona F
(834)
-----------------------------------------------------------------
37.
Ulignano     Volterra (411)              CM Val di Cecina -
                                         Zona F
-----------------------------------------------------------------
38.
Macchia di   Pomarance (188)             CM Val di Cecina -
Berignone    Volterra (1978)             ZonaF
(2166)
-----------------------------------------------------------------
39.
Monterufoli  Montecatini                 CM Val di Cecina -
(3090)       Val di Cecina (218)         zona F
             Pomarance (2872)
-----------------------------------------------------------------
40.
Caselli      Monteverdi M.mo (1375)      CM Val di Cecina
(1375)                                   Zona F
-----------------------------------------------------------------
41.
Lustignano   Monteverdi M.mo (625),      CM Val di Cecina
(1087)       Pomarance (462)             Zona F
-----------------------------------------------------------------
42.
Pavone Val   Castelnuovo Val di          CM Val di Cecina
di Cecina    Cecina (188)                Zona F
(188)
-----------------------------------------------------------------
43.
Rantia Val   Castelnuovo Val             CM Val di Cecina
di Cecina    di Cecina (165)             Zona F
Cecina (165)
-----------------------------------------------------------------
44.
Colline      Livorno (1741),             Comune di Livorno
Livornesi    Collesalvetti (320),
(2068)       Rosignano M.mo (7)
-----------------------------------------------------------------
45.
Macchia      Bibbona (1635)              Comune di Bibbona
della Magona 
(1635)
-----------------------------------------------------------------
46.
Sassetta     Sassetta (735)              Comune di Sassetta
(735)
-----------------------------------------------------------------
47.
Macchie      Campo nell'Elba (51)        CM Elba e Capraia
dell'Elba    Capoliveri(104),            Zona L
(624)        Marciana (381),
             Porto Azzurro (24),
             Portoferraio (64)
-----------------------------------------------------------------
48.
Bandite di,  Piombino (771),             CM Colline
Follonica    Suvereto (3006)             Metallifere -
(18634)      Follonica (3021),           Zona R
             Gavorrano (223),            Comuni di Piombino,
             Massa M.ma (7727),          Suvereto,
             Montieri (29),              Follonica, Gavorrano
             Monterotondo M.mo (3857)
-----------------------------------------------------------------
49.
Bandite di   Scarlino (3862),            Comuni di Scarlino,
Scarlino     Castiglione della           Castiglione della
(5692)       Pescaia (1452),             Pescaia, Gavorrano
             Gavorrano (378)
-----------------------------------------------------------------
50.
Il Belagaio  Roccastrada (2234)          Consorzio T. e A.
(2234)
-----------------------------------------------------------------
51.
Monte Penna  Castellazzara (314)         CM Amiata Grossetana -
(314)        (314)                       ZonaI2
-----------------------------------------------------------------
52.
S.Martino    Cinigiano (443)             Comune di Cinigiano
(443)
-----------------------------------------------------------------
53.
Monte Verro  Capalbio (369)              Comune di Capalbio
Monteti
(369)
-----------------------------------------------------------------
54.
Poggio       Orbetello (113)             Comune di Orbetello
Malabarba
(113)
-----------------------------------------------------------------

ALLEGATO C
SPECIE PROTETTE DELLA FLORA SPONTANEA DELLA TOSCANA (ART. 62)

Aconitum lamarckii Reichenb.        Aconito di Lamarck
Aconitum variegatum L.              Aconito screziato
Acorus calamus L.                   Calamo aromatico
Agrostemma githago L.               Gittaione comune
Anemone pavonina Lam.               Anemone occhio di pavone
Aquilegia sp. pl.                   Aquilegia
Atropa belladonna L                 Belladonna
Centaurea cyanus L.                 Fiordaliso
Chamaerops humilis L.               Palma nana
Daphne alpina L.                    Dafne alpina
Daphne cneorum L.                   Dafne odorosa
Daphne oleoides Schreb.             Dafne spatolata
Daphne sericea Vahl                 Dafne olivella
Delphinium staphysagria L.          Speronella stafisagria
Dictamus albus L.                   Dittamo, Frassinella
Drosera sp. pl.                     Drosera, Rosolida
Erythronium dens-canis L.           Dente di cane
Fritillaria tenella Bielb.          Meleagride minore
Galanthus nivalis L.                Bucaneve
Gentiana lutea L.                   Genziana maggiore
Gentiana pneumonanthe L.            Genziana mettimborsa
Gentiana purpurea L.                Genziana porporina
Gentiana utriculosa L.              Genziana alata
Genitana verna L.                   Genziana primaticcia
Ilex aquifolium L.                  Agrifoglio
Juniperus phoenicea L.              Sabina m.ma, cedro licio
Leucojum aestivum L.                Campanelle maggiori
Lilium sp. pl.                      Giglio
Loranthus europaeus Jacq.           Vischio quercino
Narcissus sp. pl.                   Narciso
Nuphar luteum (L.) Sibth. et Sm.    Ninfea gialla
Nymphaea alba L.                    Ninfea comune
Osmunda regalis L.                  Felce florida
Paeonia sp. pl.                     Peonia selvatica
Pancratium maritimum L.             Giglio marino comune
Paradisea liliastratum (L.) Bertol. Paradisia, Giglio di monte
Primula apennina Widmer             Primula appenninica
Pteris cretica L.                   Pteride di Creta
Pulsatilla alpina (L.) Delarbre     Pulsatilla alpina
Pulsatilla vulgaris Miller          Pulsatilla comune
Rhododendron ferrugineum L.         Rododendro rosso
Sphagnum sp. pl.                    Sfagno
Taxux baccata L.                    Tasso
Tilia cordata Miller                Tiglio selvatico
Trollius europaeus L.               Botton d'oro
Tulipa australis Link               Tulipano montano
Tulipa sylvestris L.                Tulipano dei campi
Viscum album L.                     Vischio comune

ALLEGATO D
SPECIE  SOGGETTE  ALLA  DISCIPLINA  DEL  MATERIALE  FORESTALE  DI
PROPAGAZIONE (ART. 77)

Abies alba Mill.                    Abete bianco
Abies cephalonica Loud              Abete greco
Acer platanoides L.                 Acero riccio
Acer pseudoplatanus L.              Acero di monte
Alnus cordata Loisel                Ontano napoletano
= Alnus cordfolia Ten
Castanea sp. pl.                    Castagno
Cupressus sempervirens L.           Cipresso
Eucalyptus sp. pl.                  Eucalitti
Fagus sylvatica L.                  Faggio
Fraxinus sp. pl.                    Frassini
Juglans sp. pl.                     Noci
Larix decidua Mill.                 Larice
Larix leptolepis
 (Siobold et Zucc.) Gord            Larice giapponese
Picea abies Karst.                  Picea, abete rosso
Pinus halepensis Mill.              Pino d'Aleppo
Pinus leucodermis Ant.              Pino loricato
= Pinus heldreichii Christ.
var. leucodermis Ant.
Pinus nigra Am                      Pino nero d'Austria,
                                    pino di Villetta Barrea,
                                    pino laricio
Pinus pinaster Ait.                 Pino marittimo
Pinus pinea L.                      Pino domestico
Pinus radiata D. Don                Pino insigne
= Pinus insignis Doug.
Pinus strobus L.                    Pino strobo
Pinus sylvestris L.                 Pino silvestre
Populus sp. pl.                     Pioppi
Prunus avium L.                     Ciliegio
Pseudotzuga menziesii Franco
= Pseudotsuga
Taxifolia Britt.                    Duglasia
Quercus cerris L.                   Cerro

Quercus ilex L.                     Leccio
Quercus petraea Liebl.
= Quercus sessiflora Salisb.        Rovere
Quercus pubescens Wild              Roverella
Quercus robur L.                    Farnia
= Quercus pedunculata Ehrh
Quercus rubra L.                    Quercia rossa
= Quercus borealis Michx
Quercus suber                       Sughera
Tilia cordata Mill.                 Tiglio selvatico
Tilia plauphyllos Scop.             Tiglio nostrale

-----------------------------------------------------------------

                            NOTE

Avvertenza. Il  testo  delle  note  qui  pubblicate  a  cura  del
Servizio  Studi,   ricerche,   pubblicazioni   e   documentazione
giuridico-legislativa del  Consiglio Regionale  è stato redatto,
ai sensi  dell' articolo  9, comma  2, della LR 15-3-1996, n. 18,
Ordinamento del  Bollettino Ufficiale  della  Regione  Toscana  e
norme per la pubblicazione degli atti, al solo fine di facilitare
la lettura  delle disposizioni  alle quali  la legge  fa  rinvio.
Restano invariati  il valore e l'efficacia degli atti legislativi
o regolamentari qui trascritti.

Nota all' articolo 23
Il testo  degli articoli 27 e 24, comma 1, della LR 20-1991 è il
seguente:

   "Art. 27
   Permute
   
   1.  Il   dirigente  della  struttura  funzionalmente  preposta
   nell'ambito del  Dipartimento Finanze e Bilancio, con espresse
   motivazioni riferite  al  soddisfacimento  di  un  determinato
   interesse  pubblico,  può  procedere  alla  permuta  di  beni
   patrimoniali della  Regione con  beni di  proprietà di  altri
   soggetti,  a   condizione  che   i  beni   acquisiti  ricevano
   contestualmente una  classificazione e  destinazione uguale  a
   quella dei  beni permutati,  se questi  ultimi appartengono al
   patrimonio indisponibile.
   
   2. La permuta è effettuata a trattativa privata, previa stima
   dei beni  nelle forme e secondo le modalità di cui agli artt.
   18 e  24 rispettivamente  nel caso  di beni immobili o mobili.
   Qualora i  valori dei  beni oggetto di permuta non coincidano,
   si procede a conguaglio.
   
   3.  La   permuta  di   beni  immobili  non  è  consentita  se
   l'eventuale conguaglio  sia superiore  al venti  per cento del
   valore maggiore,  se tale  valore  sia  proprio  del  bene  di
   proprietà regionale.
   
   4. Dei  provvedimenti di  permuta il dirigente della struttura
   funzionalmente preposta nell'ambito del Dipartimento Finanze e
   Bilancio dà preventiva informazione al Consiglio regionale. I
   relativi atti  sono deliberati  non prima  di 60  giorni dalla
   trasmissione al  Consiglio e  sono pubblicati  sul  Bollettino
   Ufficiale della Regione.".

   "Art. 24
   Alienazione di beni mobili
   
   1. I  beni mobili  del patrimonio  disponibile regionale  sono
   alienati a trattativa privata e a prezzo di mercato.".

Nota all' articolo 30
Il testo  dell' articolo  13 della legge 6-12-1991, n. 394, è il
seguente:

   "Art. 13.
   Nulla osta.
   
   1. -  Il rilascio  di concessioni o autorizzazioni relative ad
   interventi,  impianti   ed  opere  all'interno  del  parco  è
   sottoposto al  preventivo nulla osta dell'Ente parco. Il nulla
   osta verifica  la conformità  tra le disposizioni del piano e
   del regolamento  e l'intervento  ed  è  reso  entro  sessanta
   giorni dalla  richiesta. Decorso  inutilmente tale  termine il
   nulla osta si intende rilasciato.
   
   Il diniego,  che è  immediatamente  impugnabile,  è  affisso
   contemporaneamente all'albo  del comune interessato e all'albo
   dell'Ente parco  e l'affissione  ha la durata di sette giorni.
   L'Ente  parco  dà  notizia  per  estratto,  con  le  medesime
   modalità, dei nulla osta rilasciati e di quelli determinatisi
   per decorrenza del termine.
   
   2. Avverso  il rilascio  del nulla  osta  è  ammesso  ricorso
   giurisdizionale  anche   da  parte   delle   associazioni   di
   protezione ambientale  individuate ai  sensi della  legge 8-7-
   1986, n. 349.
   
   3. L'esame  delle richieste di nulla osta può essere affidato
   con deliberazione  del  Consiglio  direttivo  ad  un  apposito
   comitato  la   cui  composizione   e  la  cui  attività  sono
   disciplinate dal regolamento del parco.
   
   4. Il  Presidente  del  parco,  entro  sessanta  giorni  dalla
   richiesta, con  comunicazione  scritta  al  richiedente,  può
   rinviare, per  una sola  volta, di  ulteriori trenta  giorni i
   termini di espressione del nulla osta.".

Nota all' articolo 35
Il testo  dell' articolo  3, comma 1, lettera b), numero 3, della
legge 31-1-1994, n. 97, è il seguente:

   "Art. 3.  Organizzazioni montane per la gestione di beni agro-
   silvo-pastorali.
   
   1. Al  fine di  valorizzare le  potenzialità dei  beni  agro-
   silvo-pastorali  in   proprietà  collettiva  indivisibile  ed
   inusucapibile, sia  sotto il  profilo  produttivo,  sia  sotto
   quello della  tutela  ambientale,  le  regioni  provvedono  al
   riordino della  disciplina delle organizzazioni montane, anche
   unite in  comunanze,  comunque  denominate,  ivi  comprese  le
   comunioni familiari montane di cui all'articolo 10 della legge
   3-12-1971, n.  1102, le  regole cadorine  di  cui  al  decreto
   legislativo 3-5-1948,  n. 1104,  e le associazioni di cui alla
   legge 4-8-1894, n. 397, sulla base dei seguenti principi:
   
   b) ferma    restando    la    autonomia    statutaria    delle
      organizzazioni, che  determinano con proprie disposizioni i
      criteri oggettivi  di appartenenza  e sono  rette anche  da
      antiche  laudi  e  consuetudini,  le  regioni,  sentite  le
      organizzazioni  interessate,   disciplinano   con   proprie
      disposizioni legislative  i profili  relativi  ai  seguenti
      punti:
   
   3) forme  specifiche di  pubblicità dei  patrimoni collettivi
   vincolati, con  annotazioni nel  registro dei  beni  immobili,
   nonchè degli  elenchi e  delle  deliberazioni  concernenti  i
   nuclei familiari  e gli  utenti aventi diritto, ferme restando
   le  forme   di  controllo   e  di   garanzie  interne  a  tali
   organizzazioni, singole o associate;".

Nota all' articolo 38
Il testo  dell' articolo  17 della legge 18-5-1989, n. 183, è il
seguente:

   "Art. 17.
   Valore, finalità e contenuti del piano di bacino.
   
   1. Il  piano di  bacino ha  valore di  piano  territoriale  di
   settore ed  è lo  strumento conoscitivo, normativo e tecnico-
   operativo mediante  il quale sono pianificate e programmate le
   azioni e  le norme  d'uso finalizzate alla conservazione, alla
   difesa  e   alla  valorizzazione   del  suolo  e  la  corretta
   utilizzazione delle  acque, sulla  base delle  caratteristiche
   fisiche ed ambientali del territorio interessato.
   
   2. Il  piano di  bacino è redatto, ai sensi dell'articolo 81,
   primo comma,  lettera a) del DPR 24-7-1977 n. 616 in base agli
   indirizzi,  metodi   e  criteri  fissati  dal  Presidente  del
   Consiglio dei  ministri, su  proposta del  Ministro dei lavori
   pubblici previa  deliberazione del  Comitato nazionale  per la
   difesa del  suolo.  Studi  ed  interventi  sono  condotti  con
   particolare riferimento ai bacini montani, ai torrenti di alta
   valle ed ai corsi d'acqua di fondo-valle.
   
   3.  Il   piano  di   bacino  persegue  le  finalità  indicate
   all'articolo 3 ed, in particolare, contiene:
   
   a) in conformità a quanto previsto dall'articolo 2, il quadro
      conoscitivo organizzato  ed aggiornato  del sistema fisico,
      delle utilizzazioni del territorio previste dagli strumenti
      urbanistici comunali ed intercomunali, nonchè dei vincoli,
      relativi al  bacino, di cui al R.DL 30-12-1923, n. 3267, ed
      alle leggi  1-6-1939, n. 1089, e 29-6-1939, n. 1497, e loro
      successive modificazioni ed integrazioni;
   b) la individuazione e la quantificazione delle situazioni, in
      atto e  potenziali, di  degrado del sistema fisico, nonchè
      delle relative cause;
   c) le  direttive alle  quali devono  uniformarsi la difesa del
      suolo,  la   sistemazione  idrogeologica   ed  idraulica  e
      l'utilizzazione delle acque e dei suoli;
   d) l'indicazione  delle opere necessarie distinte in funzione:
      dei pericoli  di inondazione e della gravità ed estensione
      del dissesto; del perseguimento degli obiettivi di sviluppo
      sociale ed economico o di riequilibrio territoriale nonchè
      del  tempo  necessario  per  assicurare  l'efficacia  degli
      interventi;
   e) la  programmazione e l'utilizzazione delle risorse idriche,
      agrarie, forestali ed estrattive;
   f) la  individuazione delle  prescrizioni, dei vincoli e delle
      opere idrauliche,  idraulico-agrarie,  idraulico-forestali,
      di forestazione,  di bonifica idraulica, di stabilizzazione
      e consolidamento dei terreni e di ogni altra azione o norma
      d'uso o vincolo finalizzati alla conservazione del suolo ed
      alla tutela dell'ambiente;
   g) il  proseguimento ed  il completamento delle opere indicate
      alla  precedente  lettera  f),  qualora  siano  già  state
      intraprese con stanziamenti disposti da leggi speciali e da
      leggi ordinarie di bilancio;
   h) le  opere di  protezione, consolidamento e sistemazione dei
      litorali marini che sottendono il bacino idrografico;
   i) la  valutazione preventiva,  anche al fine di scegliere tra
      ipotesi  di  governo  e  gestione  tra  loro  diverse,  del
      rapporto costi-benefici,  dell'impatto ambientale  e  delle
      risorse finanziarie per i principali interventi previsti;
   l) la    normativa    e  gli  interventi  rivolti  a  regolare
      l'estrazione dei  materiali litoidi  dal demanio  fluviale,
      lacuale e  marittimo  e  le  relative  fasce  di  rispetto,
      specificatamente individuate  in funzione  del buon  regime
      delle acque  e della  tutela dell'equilibrio  geostatico  e
      geomorfologico dei terreni e dei litorali;
   m) l'indicazione    delle  zone  da  assoggettare  a  speciali
      vincoli  e   prescrizioni  in   rapporto  alle   specifiche
      condizioni idrogeologiche,  ai fini della conservazione del
      suolo,  della  tutela  dell'ambiente  e  della  prevenzione
      contro presumibili effetti dannosi di interventi antropici;
   n) le  prescrizioni contro  l'inquinamento  del  suolo  ed  il
      versamento nel  terreno di  discariche di rifiuti civili ed
      industriali che  comunque possano  incidere sulle  qualità
      dei corpi idrici superficiali e sotterranei;
   o) le misure per contrastare i fenomeni di subsidenza;
   p) il  rilievo  conoscitivo  delle  derivazioni  in  atto  con
      specificazione  degli   scopi   energetici,   idropotabili,
      irrigui od altri e delle portate;
   q) il  rilievo delle  utilizzazioni diverse  per la  pesca, la
      navigazione od altre;
   r) il  piano delle  possibili utilizzazioni  future sia per le
      derivazioni che  per altri  scopi, distinte  per  tipologie
      d'impiego e secondo le quantità;
   s) le  priorità degli interventi ed il loro organico sviluppo
      nel tempo, in relazione alla gravità del dissesto.
   
   4.  I   piani  di  bacino  sono  coordinati  con  i  programmi
   nazionali, regionali  e sub-regionali  di sviluppo economico e
   di uso  del suolo. Di conseguenza, le autorità competenti, in
   particolare, provvedono  entro dodici  mesi  dall'approvazione
   del piano  di bacino  ad adeguare  i piani  territoriali  e  i
   programmi regionali  previsti dalla  L. 27-12-1977,  n. 984; i
   piani di  risanamento delle acque previsti dalla L. 10-5-1976,
   n. 319;  i piani di smaltimento di rifiuti di cui al DPR 10-9-
   1982, n.  915; i piani di cui all'articolo 5, L. 29-6-1939, n.
   1497, e  all'articolo 1-bis, DL 27-6-1985, n. 312, convertito,
   con modificazioni,  dalla L.  8-8-1985, n.  431;  i  piani  di
   disinquinamento di  cui all'articolo 7, L. 8-7-1986, n. 349; i
   piani generali di bonifica.
   
   5.  Le  disposizioni  del  piano  di  bacino  approvato  hanno
   carattere immediatamente  vincolante per le amministrazioni ed
   enti pubblici, nonchè per i soggetti privati, ove trattasi di
   prescrizioni dichiarate  di tale  efficacia dallo stesso piano
   di bacino.
   
   6. Fermo  il disposto  del comma  5, le regioni, entro novanta
   giorni dalla  data di pubblicazione nella Gazzetta Ufficiale o
   nei  Bollettini   Ufficiali  dell'approvazione  del  piano  di
   bacino, emanano  ove necessario  le  disposizioni  concernenti
   l'attuazione del piano stesso nel settore urbanistico. Decorso
   tale termine,  gli enti territorialmente interessati dal piano
   di bacino  sono comunque  tenuti a rispettarne le prescrizioni
   nel  settore   urbanistico.  Qualora  gli  enti  predetti  non
   provvedano ad  adottare i  necessari adempimenti  relativi  ai
   propri strumenti  urbanistici entro  sei mesi  dalla  data  di
   comunicazione delle  predette disposizioni,  e comunque  entro
   nove mesi  dalla pubblicazione  dell'approvazione del piano di
   bacino, all'adeguamento provvedono d'ufficio le regioni.
   
   6-bis. In  attesa dell'approvazione  del piano  di bacino,  le
   autorità  di   bacino,  tramite  il  comitato  istituzionale,
   adottano misure di salvaguardia con particolare riferimento ai
   bacini montani,  ai torrenti di alta valle ed ai corsi d'acqua
   di fondo valle ed ai contenuti di cui alle lettere b), c), f),
   l)  ed  m)  del  comma  3.  Le  misure  di  salvaguardia  sono
   immediatamente   vincolanti   e   restano   in   vigore   sino
   all'approvazione del piano di bacino e comunque per un periodo
   non superiore  a tre  anni. In caso di mancata attuazione o di
   inosservanza, da  parte delle  regioni, delle  province e  dei
   comuni, delle  misure di  salvaguardia e qualora da ciò possa
   derivare un  grave danno al territorio, il Ministro dei lavori
   pubblici, previa diffida ad adempiere entro congruo termine da
   indicarsi  nella   diffida  medesima,   adotta  con  ordinanza
   cautelare le  necessarie misure  provvisorie di  salvaguardia,
   anche  a  carattere  inibitorio  di  opere,  di  lavori  o  di
   attività antropiche,  dandone comunicazione  preventiva  alle
   amministrazioni  competenti.   Se  la   mancata  attuazione  o
   l'inosservanza di  cui al  presente comma  riguarda un ufficio
   periferico  dello  Stato,  il  Ministro  dei  lavori  pubblici
   informa senza  indugio il Ministro competente da cui l'ufficio
   dipende, il  quale assume  le misure necessarie per assicurare
   l'adempimento. Se  permane  la  necessità  di  un  intervento
   cautelare  per  evitare  un  grave  danno  al  territorio,  il
   Ministro competente,  di concerto  con il  Ministro dei lavori
   pubblici, adotta  l'ordinanza cautelare  di  cui  al  presente
   comma.
   
   6-ter. I piani di bacino idrografico possono essere redatti ed
   approvati anche  per sottobacini  o  per  stralci  relativi  a
   settori funzionali  che in  ogni caso  devono costituire  fasi
   sequenziali e  interrelate rispetto  ai contenuti  di  cui  al
   comma 3.  Deve comunque  essere  garantita  la  considerazione
   sistemica del  territorio e  devono essere  disposte, ai sensi
   del comma  6-bis, le opportune misure inibitorie e cautelative
   in   relazione   agli   aspetti   non   ancora   compiutamente
   disciplinati.".

Nota all' articolo 41
Il testo dell' articolo 25 della legge regionale 16-1-1995, n. 5,
e successive modifiche, è il seguente:

   "Art. 25
   Formazione del piano strutturale
   
   1. Il  procedimento di  formazione del  P.S.  è  avviato  dal
   comune, con atto che indica:
   
   a) gli  obiettivi  da  perseguire,  anche  in  relazione  alle
      verifiche  compiute   sullo  stato   di  attuazione   dello
      strumento urbanistico comunale vigente;
   b) il   quadro  conoscitivo  di  riferimento  e  le  ulteriori
      ricerche da svolgere;
   la deliberazione  è trasmessa  alla Giunta  regionale ed alla
      Giunta provinciale ai fini dell'art. 3, secondo comma.
   
   2. Il  Comune adotta  il progetto  di P.S.,  che è depositato
   nella  sede   comunale  per   la  durata   di  trenta   giorni
   consecutivi, durante i quali chiunque ha facoltà di prenderne
   visione. L'effettuato  deposito è immediatamente reso noto al
   pubblico mediante  avviso  sul  foglio  annunci  legali  della
   Provincia  e   tramite  manifesti.   Copia  del   progetto  è
   contestualmente trasmessa  alla Giunta regionale e alla Giunta
   provinciale.
   
   3. La  consultazione su tale progetto è allargata a cittadini
   e  associazioni.   Di   ciò   si   fa   carico   un   garante
   dell'informazione,  individuato   dal  Comune  analogamente  a
   quanto previsto dall'art. 18.
   
   4. Entro il termine perentorio di trenta giorni dalla scadenza
   del deposito chiunque può presentare osservazioni.
   
   5. Nel  caso in  cui siano  pervenute osservazioni  il Comune,
   entro novanta giorni dalla scadenza del deposito, si pronuncia
   nuovamente   sul   progetto   provvisorio,   confermandolo   o
   apportando modifiche conseguenti alle osservazioni pervenute.
   
   6. Il  Comune richiede alla Provincia l'espressione del parere
   di conformità  con le prescrizioni del P.T.C., da inviare nel
   termine  perentorio   di  sessanta   giorni  dal   ricevimento
   dell'atto di  cui al  comma quinto  o della  comunicazione del
   mancato ricevimento  di osservazioni.  Il termine  può essere
   interrotto per  una sola volta per l'eventuale acquisizione di
   chiarimenti  ed  elementi  integrativi.  La  deliberazione  è
   altresì trasmessa alla Giunta regionale per conoscenza.
   
   7. Una  volta acquisito  il  parere  della  Provincia,  ovvero
   decorso comunque il termine di cui al sesto comma, il progetto
   è sottoposto all'approvazione del Consiglio comunale.
   
   8. La  deliberazione del Consiglio comunale richiama il parere
   della  Provincia  se  pervenuto,  motivando  espressamente  le
   corrispondenti determinazioni  assunte  e  conformandosi  alle
   localizzazioni di cui all'art. 16, quarto comma, lett. c), d),
   ed e).
   
   9. Il  P.S. è immediatamente depositato nella sede del Comune
   ed è  trasmesso in  copia alla Giunta regionale e alla Giunta
   provinciale.
   
   10. Entro trenta giorni dalla trasmissione, il Comune provvede
   a  dare   avviso  sul   bollettino  ufficiale   della  Regione
   dell'avvenuta approvazione del P.S.
   
   11. Il  P.S. diventa  efficace dalla pubblicazione dell'avviso
   di cui al decimo comma.
   
   12. Qualora  nelle varie  fasi di  formazione del  P.S.  siano
   apportate  sostanziali  modificazioni  al  progetto  di  piano
   pubblicato, il  Comune  è  tenuto  ad  effettuare  una  nuova
   pubblicazione ai sensi dei comma secondo e terzo. Si applicano
   le  norme  di  cui  ai  commi  tre  e  seguenti  del  presente
   articolo.".

Note all' articolo 68
1) Il testo dell' articolo 20 della legge regionale 16-3-1994, n.
24, è il seguente:

   "Art. 20
   Concessione ed autorizzazione nell' area soggetta al piano del
   parco
   
   1. Il  rilascio di  concessioni o  autorizzazioni  relative  a
   interventi, impianti ed opere nelle aree soggette al piano del
   parco è subordinato al preventivo nulla-osta dell'ente parco.
   Si applicano  le disposizioni  contenute nell'art. 13 della L.
   6-12-1991 n. 394.
   
   2. Il  nulla osta di cui al precedente comma, solo nel caso in
   cui  sia   stato  espressamente   rilasciato  e   non  si  sia
   determinato per decorrenza dei termini, tiene luogo, in deroga
   alle   competenze    di   cui   alle   vigenti   disposizioni,
   dell'autorizzazione per  interventi in zone soggette a vincolo
   idrogeologico  di   cui  al   RD   30-12-1923,   n.   3267   e
   dell'autorizzazione per  interventi in zone soggette a vincolo
   paesaggistico di cui alle leggi 29-6-1939, n. 1497 e 8-8-1985,
   n. 431;  ai sensi  e per  gli effetti  di cui  al  nono  comma
   dell'art. 82  del  DPR  24-7-1977,  n.  616,  come  modificato
   dall'art. 1  della L. 8-8-1985, n. 431, il suddetto nulla osta
   è  trasmesso   al  Ministero   per  i   beni   culturali   ed
   ambientali.".

2) Il testo dell' articolo 20 della legge regionale 11-8-1997, n.
65, è il seguente:

   "Art. 20
   Nulla osta del Parco
   
   1. Il  rilascio di  concessioni e  autorizzazioni relative  ad
   interventi, impianti ed opere nelle aree soggette al piano del
   Parco e, in attesa di questo, nel territorio di cui al comma 3
   dell'articolo 1,  è  subordinato  al  preventivo  nulla  osta
   dell'ente Parco.  Sono altresì  soggette  al  nulla-osta  del
   Parco le  attività di  cava in  area contigua.  A tal fine si
   applicano le  disposizioni contenute  nell'art. 13 della L. n.
   394-1991.
   
   2. Il  nulla osta  di cui al primo comma, solo nel caso in cui
   sia stato  espressamente rilasciato  e non  si sia determinato
   per decorrenza  dei termini,  sostituisce l'autorizzazione per
   interventi in  zone soggette a vincolo idrogeologico di cui al
   RD 30-12-1923,  n. 3267  e l'autorizzazione  per interventi in
   zone soggette  a vincolo paesaggistico di cui alle leggi 29-6-
   1939, n.  1497 e  8-8-1985, n. 431. Ai sensi e per gli effetti
   di cui  al nono  comma dell'art. 82 del DPR 24-7-1977, n. 616,
   come modificato  dall'art. 1  della L.  8-8-1985, n.  431,  il
   suddetto  nulla   osta  è   trasmesso  ai  competenti  uffici
   statali.".

3) Il  testo degli articoli 14 e 18 della legge regionale 49-1995
è il seguente:

   "Art. 14
   Concessioni ed autorizzazioni nelle aree ricomprese nei parchi
   provinciali
   
   1. Il  rilascio di  concessioni o  autorizzazioni relativa  ad
   interventi, impianti ed opere nelle aree ricomprese nei parchi
   è subordinato al preventivo nulla osta della Provincia.
   
   2. Nel caso in cui la gestione dell'area protetta sia affidata
   ad aziende speciali od istituzioni ai sensi dell'art. 9, comma
   1, il nulla osta è rilasciato dall'organismo di gestione.
   
   3. Al  nulla osta si applicano le disposizioni di cui all'art.
   13 della legge 6-12-1991, n. 394.
   
   4. Con  il nulla  osta, semprechè  non si sia determinato per
   decorrenza dei termini, sono contestualmente rilasciate, anche
   in deroga  alle competenze  di cui  alle vigenti disposizioni,
   l'autorizzazione per  interventi in  zone soggette  a  vincolo
   idrogeologico  di   cui  al   RD  30-12-1923,  n.  3267  e  di
   autorizzazione per  interventi  in  zone  soggette  a  vincolo
   paesaggistico di cui alle leggi 29-6-1939, n. 1497 e 8-8-1985,
   n. 431.  Ai sensi e per gli effetti di cui al comma 9, art. 82
   del DPR  24-7-1977, n.  616, come modificato dall'art. 1 della
   legge 8-8-1985,  n. 431,  il  provvedimento  è  trasmesso  al
   Ministero dei beni culturali ed ambientali.".

   "Art. 18
   Concessione ed  autorizzazione  nelle  aree  ricomprese  nelle
   riserve naturali
   
   1. Al rilascio delle concessioni ed autorizzazioni relativi ad
   interventi, impianti  ed opere  nelle  aree  ricomprese  nelle
   riserve naturali, si applicano le disposizioni di cui all'art.
   14.".

Nota all' articolo 72
Il testo  dell' articolo 7, allegato E, della legge 20-3-1865, n.
2248, è il seguente:

   "Art. 7
   
   Allorchè   per    grave   necessità   pubblica   l'autorità
   amministrativa debba  senza indugio  disporre della proprietà
   privata, od  in pendenza di un giudizio per la stessa ragione,
   procedere  all'esecuzione   dell'atto  delle  cui  conseguenze
   giuridiche si  disputa, essa provvederà con decreto motivato,
   sempre però senza pregiudizio dei diritti delle parti.".

Nota all' articolo 89
Il testo  dell' articolo  2 della  legge 22-5-1973, n. 269, è il
seguente:
   
   "Art. 2
   
   La produzione  a scopo  di vendita  e la vendita del materiale
   forestale di  propagazione da  destinarsi al rimboschimento è
   subordinata al  possesso di  apposita licenza  rilasciata  dal
   presidente della  camera di  commercio, industria, artigianato
   ed agricoltura  della provincia dove ha sede lo stabilimento o
   il vivaio,  su parere  di  una  commissione  istituita  presso
   l'Ispettorato   regionale   delle   foreste   competente   per
   territorio.
   
   La commissione  è  nominata  con  decreto  del  Ministro  per
   l'agricoltura e le foreste, ed è formata:
   
   a) dal  capo dell'Ispettorato  regionale delle  foreste che la
      presiede;
   b) dal  direttore  dell'Osservatorio  per  le  malattie  delle
      piante competente per territorio;
   c) dal   direttore    dell'Istituto    sperimentale    per  la
      selvicoltura di Arezzo;
   d) dal  direttore dell'Istituto di selvicoltura della facoltà
      agraria e forestale dell'Università di Firenze;
   e) da    due    rappresentanti  dei  produttori  di  materiali
      forestali di  propagazione scelti  tra le persone designate
      dalle associazioni nazionali dei produttori.
   
   La commissione  viene integrata  di  volta  in  volta  con  la
   partecipazione del  capo dell'Ispettorato dipartimentale delle
   foreste e  di un  rappresentante della  camera  di  commercio,
   industria,  artigianato  ed  agricoltura,  per  l'esame  delle
   rispettive province.
   
   Un funzionario dell'Ispettorato regionale delle foreste svolge
   le mansioni di segretario.
   
   I rappresentanti  dei produttori  di  materiale  forestale  di
   propagazione ed  il rappresentante  della camera di commercio,
   industria, artigianato  ed agricoltura  durano in  carica  tre
   anni e possono essere confermati.
   
   Ai  componenti   ed  al  segretario  della  commissione  sarà
   corrisposto il gettone di presenza nella misura prevista dalla
   legge 5-6-1967,  n. 417,  ed agli aventi diritto la indennità
   di missione ed il rimborso delle spese di viaggio.
   
   La commissione  si pronuncia  sulla  idoneità  tecnica  della
   ditta richiedente,  con particolare  riguardo agli impianti ed
   alle attrezzature  di cui  essa dispone o di cui ha progettato
   la realizzazione e la trasformazione.
   
   Il rilascio  della licenza è subordinato al parere favorevole
   della  commissione   medesima,   all'accertamento   da   parte
   dell'Ispettorato regionale  delle foreste  dell'esecuzione dei
   lavori  progettati,   nonchè  al  pagamento  della  tassa  di
   concessione governativa  di lire  10.000, prevista  dal numero
   130 alla  tabella A  allegata al  testo  unico  approvato  con
   decreto del  Presidente della  Repubblica 1-3-1961,  n. 121, e
   successive modificazioni.
   
   Con l'autorizzazione  del  Ministro  per  l'agricoltura  e  le
   foreste, gli stabilimenti ed i vivai del Corpo forestale dello
   Stato e  dell'Azienda  di  Stato  per  le  foreste  demaniali,
   possono produrre e mettere in commercio materiale forestale di
   propagazione destinato al rimboschimento.
   
   L'autorizzazione ministeriale tiene luogo della licenza di cui
   al presente articolo.".

Nota all' articolo 93
Il testo  dell' articolo  17, commi 1 e 2, della l. 97-1994 è il
seguente:

   "Art. 17.
   Incentivi alle pluriattività.
   
   1. I  coltivatori  diretti,  singoli  od  associati,  i  quali
   conducono aziende  agricole ubicate  nei  comuni  montani,  in
   deroga alle  vigenti disposizioni di legge possono assumere in
   appalto sia  da  enti  pubblici  che  da  privati,  impiegando
   esclusivamente il  lavoro  proprio  e  dei  familiari  di  cui
   all'articolo 230-bis  del codice  civile, nonchè  utilizzando
   esclusivamente macchine  ed attrezzature  di loro  proprietà,
   lavori  relativi   alla  sistemazione   e   manutenzione   del
   territorio  montano,   quali  lavori   di   forestazione,   di
   costruzione di piste forestali, di arginature, di sistemazione
   idraulica, di  difesa dalle  avversità atmosferiche  e  dagli
   incendi boschivi,  per importi non superiori a lire 30.000.000
   per ogni anno.
   
   2. Le cooperative di produzione agricola e di lavoro agricolo-
   forestale che  abbiano sede  ed esercitino  prevalentemente le
   loro attività  nei comuni  montani e  che, conformemente alle
   disposizioni del  proprio  statuto,  esercitino  attività  di
   sistemazione e  manutenzione agraria,  forestale e, in genere,
   del territorio  e degli  ambienti rurali,  possono ricevere in
   affidamento dagli  enti locali  e dagli  altri enti di diritto
   pubblico, in  deroga alle  vigenti disposizioni  di  legge  ed
   anche tramite  apposite convenzioni,  l'esecuzione di lavori e
   di  servizi   attinenti  alla  difesa  e  alla  valorizzazione
   dell'ambiente e  del  paesaggio,  quali  la  forestazione,  il
   riassetto  idrogeologico   e  la   sistemazione  idraulica,  a
   condizione  che   l'importo  dei  lavori  o  servizi  non  sia
   superiore a lire 300.000.000 per anno.".

Nota all' articolo 95
Il testo dell' articolo 4 del DLgs 143-1997 è il seguente:

   "Art. 4.
   Trasferimento di risorse alle regioni.
   
   1. Con  decreti del  Presidente del Consiglio dei Ministri, da
   adottarsi ai sensi dell'articolo 7, comma 1, della legge 15-3-
   1997,  n.   59,  entro   il  31-12-1997   si   provvede   alla
   individuazione dei  beni e  delle risorse  finanziarie  umane,
   strumentali e  organizzative da  trasferire alle  regioni, ivi
   compresi i beni e le risorse finanziarie, umane, strumentali e
   organizzative del  Corpo forestale  dello Stato, non necessari
   all'esercizio delle funzioni di competenza statale.
   
   2. Al  riordinamento delle  strutture centrali  e  periferiche
   interessate dal  conferimento di  funzioni e compiti di cui al
   presente decreto,  si provvede  a norma dell'articolo 3, comma
   1, lettera  d), e  dell'articolo 7, comma 3, della legge 15-3-
   1997, n. 59. Fino a tale riordinamento le funzioni e i compiti
   non   conferiti   alle   regioni   restano   attribuiti   alla
   responsabilità  degli   uffici  secondo   il  riparto   delle
   competenze precedente al riordinamento stesso.".

Note all' articolo 96
1) Il  testo della  lettera m),  del comma  1, dell'  articolo 2,
della legge regionale 23-1-1989, n. 10, era il seguente:

   "Art. 2
   Funzioni delegate alle Province
   
   1. Sono  delegate alle  Province,  salvo  quanto  disposto  al
   secondo comma, le funzioni amministrative concernenti:
   
   m) vincolo    idrogeologico,  prescrizioni  di  massima  e  di
      polizia forestale, disciplina delle utilizzazioni boschive,
      controllo sulla  gestione dei  beni  silvo-pastorali  degli
      enti, piani di coltura e conservazione dei rimboschimenti e
      dei   boschi    migliorati   con    intervento    pubblico;
      approntamento ed  approvazione della  "Carta  del  rispetto
      della natura,  della flora spontanea e della fauna minore",
      censimento degli  alberi di rilievo monumentale ed esame di
      idoneità per raccoglitore di tartufi;".

2) Il  testo della  lettera n),  del comma  1, dell'  articolo 2,
della suddetta legge, era il seguente:

   "Art. 2
   Funzioni delegate alle Province
   
   1. Sono  delegate alle  Province,  salvo  quanto  disposto  al
   secondo comma, le funzioni amministrative concernenti:
   
   n) sistemazione  idraulico-forestali, sistemazione  dei bacini
      montani, rimboschimento,  miglioramenti  boschi  degradati,
      vivai  forestali,  opere  forestali  per  la  difesa  delle
      coste;".

3) Il  testo della  lettera e),  del comma  1, dell'  articolo 4,
della suddetta legge, era il seguente:

   "Art. 4
   Funzioni delegate alle Province ed alle Comunità montane
   
   1. Sono  delegate alle  Province  o,  nei  territori  di  loro
   competenza, alle  Comunità montane  di cui alle lettere da a)
   ad  l)   della  LR   n.  52-1981  le  funzioni  amministrative
   concernenti:
   
   e) coltivazioni   arboree    ed    erbacee,      selvicoltura,
      arboricoltura da  legno  e  castanicoltura;  autorizzazione
      all'abbattimento di  piante di  olivo, attestazione  per  i
      terreni  vitati   ai  fini  dell'iscrizione  nell'albo  dei
      vigneti;".

4) Il  testo della  lettera e) ed f), del comma 1, dell' articolo
5, della suddetta legge, era il seguente:

   "Art. 5
   Funzioni delegate ai Comuni
   
   1. Sono  delegate ai  Comuni, salvo quanto disposto al secondo
   comma, le funzioni amministrative concernenti:
   
   e) amministrazione   del  patrimonio  indisponibile  agricolo-
      forestale della Regione;
   f) pubblicazione    e    liquidazione  danni  per  rilevamenti
      dell'inventario forestale della Toscana;".

5) Il  testo della  lettera g),  del comma  1, dell'  articolo 6,
della suddetta legge, era il seguente:

   "Art. 6
   Funzioni riservate alla competenza della Regione
   
   1. Sono  riservate alla  competenza della  regione le funzioni
   amministrative concernenti:
   
   g) dichiarazione   di    esecutività  delle  prescrizioni  di
      massima e di polizia forestale, nonchè dei piani economici
      o di  assestamento di  cui al  R.DL n. 3267 del 30-12-1923;
      impiego di  mezzi aerei  e impianti  radio-ricetrasmittenti
      per la  prevenzione ed  estinzione degli  incendi boschivi,
      definizione  dei  complessi  del  patrimonio  indisponibile
      agricolo-forestale della  Regione ed  alienazione, acquisti
      ed espropri  di  tale  patrimonio,  emanazione  dell'elenco
      delle specie  di flora  spontanea  e  di  fauna  minore  in
      pericolo  di  rarefazione  ed  estinzione,  emanazione  del
      calendario di  raccolta dei  tartufi e  delimitazione delle
      zone geografiche di raccolta;".

Note all' articolo 97
1) Il  testo del comma 1, dell' articolo 4, della legge regionale
8-11-1982, n. 82, era il seguente:

   "Art. 4
   
   Su proposta  della Giunta,  il Consiglio regionale approva con
   deliberazione l'elenco  delle specie  di  flora  spontanea  di
   particolari specie  arboree e  delle specie  di  fauna  minore
   interessate da  fenomeni  di  rarefazione  o  in  pericolo  di
   estinzione.".

2) Il  testo del comma 3, dell' articolo 4, della suddetta legge,
era il seguente:

   "Per le  specie vegetali ed animali interessate da fenomeni di
   rarefazione, presenti in tale elenco, dovranno essere previste
   dalla suddetta  deliberazione norme  e limiti quantitativi e-o
   temporali di raccolta, cattura o uccisione.".

3) Il  testo degli articoli 6, 7, 10, 11, 12, 13, 14, 15, 18, 19,
20 e 21, della suddetta legge, era il seguente:

   "Art. 6
   Piante officinali
   
   Il  divieto   di  raccolta   delle   specie   elencate   nella
   deliberazione di cui all'art. 4 della presente legge è valido
   anche quando  tali specie  siano  comprese  nell'elenco  delle
   piante officinali, di cui al RD n. 772 del 26-5-1932.
   
   Salvo quanto previsto al primo comma, la raccolta delle piante
   officinali continua  ad essere  regolamentata dalla  normativa
   vigente.".

   "Art. 7
   Particolari specie arboree
   
   Il taglio  delle specie  arboree comprese  nell'elenco di  cui
   all'art. 4  della presente  legge è  sottoposto a  preventiva
   autorizzazione   da    parte   delle    autorità   competenti
   dell'Amministrazione forestale.
   
   L'abbattimento delle  piante indicate nel suddetto elenco può
   essere autorizzato  solamente  per  inderogabili  esigenze  di
   pubblica utilità, purchè venga accertata l'impossibilità di
   soluzioni tecniche alternative.".

   "Art. 10
   
   Ai fini  della tutela  prevista  dalla  presente  legge,  sono
   considerati prodotti secondari del bosco:
   
   a) abrogata
   b) i muschi;
   c) le fragole;
   d) i lamponi;
   e) i mirtilli;
   f) le bacche di ginepro;
   g) le more di rovo.".

   "Art. 11
   
   Nella  raccolta   dei  prodotti   secondari  del  bosco,  sono
   stabilite alcune  condizioni di agevolazioni e incentivazioni,
   consentite a  quei cittadini  per  i  quali  la  raccolta  dei
   prodotti secondari del bosco avvenga con l'intento di ottenere
   risultati  economici,   anche  ad   integrazione  dei  redditi
   normalmente percepiti.
   
   In particolare,  tali soggetti  non sono  sottoposti a nessuna
   delle restrizioni  quantitative previste  agli artt.  15 e  17
   della presente legge.
   
   Le agevolazioni  ed incentivazioni  di cui  al I  comma  hanno
   valore:
   
   - sui  terreni  in  proprietà  e  in  affitto  da  parte  dei
     legittimi proprietari ed affittuari;
   - sulle terre pubbliche e demaniali;
   - su  altri terreni  anche di  privata proprietà, per i quali
     esista da  parte dei  legittimi proprietari  la consuetudine
     dell'ammissione di estranei alla raccolta. Tale agevolazione
     ha valore sull'intero territorio del comune o, nei territori
     montani, della  comunità montana  del richiedente,  nonchè
     sui  territori   dei  comuni   e  delle   comunità  montane
     limitrofe.
   
   Valgono per  tali soggetti tutte le norme di cui ai successivi
   articoli, relative  ai modi  della raccolta  dei prodotti  del
   sottobosco ed  ai criteri  generali di  rispetto  all'ambiente
   boschivo.".

   "Art. 12
   
   Di norma sono ammessi alle agevolazioni di cui all'art. 11:
   
   a) i  coltivatori diretti,  a qualsiasi titolo, e tutti coloro
      che hanno  in gestione  propria l'utilizzazione  del bosco,
      compresi i soci di cooperative agricolo-forestali;
   b) limitatamente  ai territori  montani, tutti  i residenti in
      comuni o  frazioni di  comuni montani in zone boschive, nei
      quali si  possa individuare  una consuetudine  di interesse
      economico, connessa  alla raccolta  dei prodotti  secondari
      del bosco da parte della generalità degli abitanti.
   
   Le Comunità  Montane provvedono entro 90 giorni dalla entrata
   in  vigore   della  presente  legge,  alla  individuazione  ed
   elencazione nelle  zone di  cui alla  lettera b)  del presente
   articolo.
   
   Nei casi  previsti alle  lettere a) e b) del presente articolo
   è sufficiente,  nella  formulazione  della  domanda,  che  il
   richiedente  indichi   gli  estremi   relativi  alla   propria
   condizione professionale e alla propria residenza. I cittadini
   che non  ricadono nei  casi previsti  alle lettere a) e b) del
   presente articolo,  sono tenuti  ad allegare  alla domanda una
   copia  della   propria  dichiarazione   dei  redditi  relativi
   all'anno precedente.  I comuni  o, nei  territori montani,  le
   comunità  montane   competenti,  nel   provvedere  circa   le
   agevolazioni  richieste   adottano  criteri   che  considerino
   l'effettiva condizione  di  interesse  economico  ai  fini  di
   integrazione del  reddito da parte del richiedente, nonchè le
   potenzialità di utilizzo economico dei prodotti secondari del
   bosco del territorio interessato.".

   "Art. 13
   
   I cittadini  che intendono usufruire delle agevolazioni di cui
   all'art. 11  ne fanno  richiesta ai  comuni o,  nei  territori
   montani, alle  comunità montane  in cui  intendono esercitare
   l'attività di raccolta.
   
   Entro il termine di due mesi dal ricevimento della domanda, il
   comune o  la comunità  montana competente provvede ad inviare
   risposta all'interessato.  In caso di risposta positiva, viene
   inviato all'interessato  un tesserino  con  il  riconoscimento
   della qualifica  di "raccoglitore  abituale  di  prodotti  del
   sottobosco, a scopo economico".

   Il riconoscimento  è valido per un periodo di tre anni e può
   essere rinnovato.".

   "Art. 14
   
   vietata  la  raccolta  dei  prodotti  del  sottobosco  di  cui
   all'art. 10  nelle aree rimboschite, prima che siano trascorsi
   cinque anni  dalla messa  a dimora  delle  piantine.  Da  tale
   divieto sono  esclusi i  proprietari del  fondo  e  gli  altri
   aventi titolo su di esso.".

   "Art. 15
   
   Per i  seguenti prodotti  secondari  del  bosco  salvo  quanto
   previsto  dall'art.   11,  non   è  consentita   la  raccolta
   giornaliera individuale oltre i seguenti limiti:
   
   muschi                                Kg. 0,300
   lamponi                               Kg. 1,000
   fragole                               Kg. 1,000
   mirtilli                              Kg. 1,000
   bacche di ginepro                     Kg. 0,200
   
   vietato estirpare,  tagliare, o comunque danneggiare piante di
   fragola, lamponi, mirtilli, ginepro o parti di esse.".

   "Art. 18
   
   La Regione  prevede nel  programma regionale  di interventi in
   agricoltura di  cui  all'art.  14  della  LR  1-8-1981  n.  63
   agevolazioni finanziarie  per la costituzione e l'attività di
   associazioni e  cooperative che si propongono la raccolta e la
   commercializzazione,   nonchè    eventualmente    anche    la
   lavorazione dei prodotti secondari del bosco.
   
   Le associazioni  e le cooperative di cui al primo comma devono
   essere costituite  da raccoglitori  dei prodotti secondari del
   bosco a  scopo economico  di cui  all'art. 12  della  presente
   legge.
   
   Gli Enti  delegati di cui alla LR 4-9-1976, n. 64 possono dare
   in concessione  beni del patrimonio agricolo-forestale, con lo
   scopo  di  organizzare  in  essi  attività  di  raccolta  dei
   prodotti secondari  del bosco  a coltivatori  diretti ed  alle
   Associazioni e  cooperative di  cui al  primo  comma,  secondo
   quanto previsto  nella citata  legge regionale  e  nei  limiti
   temporali previsti  dall'art. 7  della LR  29-6-1982,  n.  52,
   relativamente alla  fase transitoria  nella formazione  di  un
   sistema delle aree protette.
   
   Allo scopo  di favorire  la vocazione  del territorio boschivo
   regionale alla  attività di  raccolta dei  prodotti secondari
   del bosco, gli Enti locali cui è demandata l'attuazione della
   presente legge  curano che vi sia assidua vigilanza sulle aree
   nelle quali si esercita l'attività delle Associazioni e delle
   Cooperative di cui al primo comma.
   
   Nelle  zone   in  cui   si  manifestino   estesi  fenomeni  di
   interdizione ad estranei della raccolta dei prodotti secondari
   del  bosco   da  parte   degli   aventi   titolo,   attraverso
   tabellazione  dei   fondi,  gli   Enti  locali  preposti  alla
   attuazione della  presente  legge  curano  iniziative  dirette
   particolarmente  a  realizzare,  tra  tutti  gli  interessati,
   intese che favoriscano:
   
   - la  tutela dei  diritti all'utilizzo  economico dei prodotti
     secondari del  bosco da parte dei proprietari o altri aventi
     titolo;
   - l'utilizzo  suddetto anche  da  parte  dei  coltivatori  non
     disponenti di ampie superfici boschive;
   - la possibilità di fruizione dell'ambiente boschivo da parte
     della generalità dei cittadini.".

   "Art. 19
   
   Per la tutela dell'ambiente naturale e la corretta fruibilità
   del territorio  è vietato abbandonare rifiuti al di fuori dei
   luoghi indicati dalle autorità competenti.
   
   A tale  fine gli  Enti locali,  cui è  affidata  l'attuazione
   della presente legge promuovono iniziative atte a stimolare il
   corretto  comportamento  di  coloro  che  intendono  usufruire
   dell'ambiente naturale.".

   "Art. 20
   
   Ai fini della presente legge, e relativamente alle zone di cui
   al punto  b) dell'art.  10 della  LR  29-6-1982,  n.  52  fino
   all'entrata in  vigore delle  disposizioni di cui al punto 1),
   lett. d)  del secondo  comma del  suddetto articolo,  i Comuni
   possono porre  limiti e  divieti  al  percorrere  con  veicoli
   motorizzati prati e boschi.
   
   I mezzi  impiegati nei  lavori  agricoli,  nella  sistemazione
   delle piste  sciistiche, nelle  utilizzazioni boschive,  nelle
   opere  idraulico-forestali,   nelle   operazioni   di   pronto
   soccorso, nella  vigilanza forestale  e antincendio  nonchè i
   mezzi di  proprietà del  possessore  o  dell'affittuario  del
   fondo e  tutti gli  altri impiegati  in pubblici  servizi sono
   esclusi dal divieto di cui al precedente comma.".

   "Art. 21
   
   La raccolta  dei tartufi deve essere effettuata in modo da non
   recare danno alle tartufaie.
   
   La raccolta  dei  tartufi  è  consentita  esclusivamente  con
   l'impiego del "vanghetto".
   
   vietato la raccolta durante le ore notturne, da un'ora dopo il
   tramonto a un'ora prima della levata del sole.
   
   Le buche  aperte per  la estrazione  devono essere subito dopo
   riempite con il medesimo terreno di scavo.
   
   Per quanto  attiene alla disciplina della raccolta dei tartufi
   non previsto  dalla presente  legge, valgono  le norme  di cui
   alla legge 17-7-1970, n- 568-".

4) Il  testo del comma 8, dell' articolo 2, della legge regionale
29-1-1997, n. 9, era il seguente:

   "Art. 2  Programma di valorizzazione ed alienazione

8. La  Giunta regionale  può proporre  al  Consiglio,  altresì,
forme  di   gestione  dei  beni  non  oggetto  di  interventi  di
alienazione, da  affidarsi a  soggetti pubblici diversi dall'Ente
Delegato quando  vi siano  esigenze  di  carattere  funzionale  o
economico.".

FORESTE

